C
                         PARTEA GENERALĂ

                            TITLUL I
                Legea penală şi limitele ei de aplicare

                               CAPITOLUL I
                              Principii generale
Art. 1. Legalitatea incriminării. (1) Legea penală prevede faptele care
constituie infracţiuni.
   (2) Nicio persoană nu poate ﬁ sancţionată penal pentru o faptă care nu era
prevăzută de legea penală la data când a fost săvârşită.
Art. 2. Legalitatea sancţiunilor de drept penal. (1) Legea penală prevede
pedepsele aplicabile şi măsurile educative ce se pot lua faţă de persoanele care
au săvârşit infracţiuni, precum şi măsurile de siguranţă ce se pot lua faţă de
persoanele care au comis fapte prevăzute de legea penală.
    (2) Nu se poate aplica o pedeapsă ori nu se poate lua o măsură educativă
sau o măsură de siguranţă dacă aceasta nu era prevăzută de legea penală la
data când fapta a fost săvârşită.
    (3) Nicio pedeapsă nu poate ﬁ stabilită şi aplicată în afara limitelor generale
ale acesteia.

                             CAPITOLUL II
                           Aplicarea legii penale

                              SECŢIUNEA 1
                       Aplicarea legii penale în timp
Art. 3. Activitatea legii penale. Legea penală se aplică infracţiunilor săvârşite
în timpul cât ea se aﬂă în vigoare.
Art. 4. Aplicarea legii penale de dezincriminare. Legea penală nu se aplică
faptelor săvârşite sub legea veche, dacă nu mai sunt prevăzute de legea nouă.
În acest caz, executarea pedepselor, a măsurilor educative şi a măsurilor de
siguranţă, pronunţate în baza legii vechi, precum şi toate consecinţele penale
ale hotărârilor judecătoreşti privitoare la aceste fapte încetează prin intrarea
în vigoare a legii noi.
Art. 5. Aplicarea legii penale mai favorabile până la judecarea deﬁnitivă
a cauzei. (1) În cazul în care de la săvârşirea infracţiunii până la judecarea
deﬁnitivă a cauzei au intervenit una sau mai multe legi penale, se aplică legea
mai favorabilă.
                                                      Codul penal al României   763

   (2) Dispoziţiile alin. (1) se aplică şi actelor normative ori prevederilor din
acestea declarate neconstituţionale, precum şi ordonanţelor de urgenţă apro-
bate de Parlament cu modiﬁcări sau completări ori respinse, dacă în timpul
când acestea s-au aﬂat în vigoare au cuprins dispoziţii penale mai favorabile.
Art. 6. Aplicarea legii penale mai favorabile după judecarea deﬁnitivă a
cauzei. (1) Când după rămânerea deﬁnitivă a hotărârii de condamnare şi până la
executarea completă a pedepsei închisorii sau amenzii a intervenit o lege care pre-
vede o pedeapsă mai uşoară, sancţiunea aplicată, dacă depăşeşte maximul special
prevăzut de legea nouă pentru infracţiunea săvârşită, se reduce la acest maxim.
    (2) Dacă după rămânerea deﬁnitivă a hotărârii de condamnare la detenţiune
pe viaţă şi până la executarea ei a intervenit o lege care prevede pentru aceeaşi
faptă numai pedeapsa închisorii, pedeapsa detenţiunii pe viaţă se înlocuieşte
cu maximul închisorii prevăzut pentru acea infracţiune.
    (3) Dacă legea nouă prevede în locul pedepsei închisorii numai amenda,
pedeapsa aplicată se înlocuieşte cu amenda, fără a se putea depăşi maximul spe-
cial prevăzut în legea nouă. Ţinându-se seama de partea executată din pedeapsa
închisorii, se poate înlătura în totul sau în parte executarea amenzii.
     (4) Măsurile educative neexecutate şi neprevăzute în legea nouă nu se mai
execută, iar cele care au corespondent în legea nouă se execută în conţinutul
şi limitele prevăzute de aceasta, dacă este mai favorabilă.
     (5) Când legea nouă este mai favorabilă în condiţiile alin. (1)-(4), pedepsele
complementare şi măsurile de siguranţă neexecutate şi neprevăzute în legea
nouă nu se mai execută, iar cele care au corespondent în legea nouă se execută
în conţinutul şi limitele prevăzute de aceasta.
     (6) Dacă legea nouă este mai favorabilă numai sub aspectul pedepselor
complementare sau măsurilor de siguranţă, acestea se execută în conţinutul şi
limitele prevăzute de legea nouă.
     (7) Când o dispoziţie din legea nouă se referă la pedepse deﬁnitiv aplicate,
se ţine seama, în cazul pedepselor executate până la data intrării în vigoare a
acesteia, de pedeapsa redusă sau înlocuită potrivit dispoziţiilor alin. (1)-(6).
Art. 7. Aplicarea legii penale temporare. (1) Legea penală temporară se
aplică infracţiunii săvârşite în timpul când era în vigoare, chiar dacă fapta nu
a fost urmărită sau judecată în acel interval de timp.
   (2) Legea penală temporară este legea penală care prevede data ieşirii ei din
vigoare sau a cărei aplicare este limitată prin natura temporară a situaţiei care
a impus adoptarea sa.
                                                                                      RO
          SECŢIUNEA a 2-a Aplicarea legii penale în spaţiu
Art. 8. Teritorialitatea legii penale. (1) Legea penală română se aplică
infracţiunilor săvârşite pe teritoriul României.
764   Codex penal

    (2) Prin teritoriul României se înţelege întinderea de pământ, marea teritorială
şi apele cu solul, subsolul şi spaţiul aerian, cuprinse între frontierele de stat.
    (3) Prin infracţiune săvârşită pe teritoriul României se înţelege orice infrac-
ţiune comisă pe teritoriul arătat în alin. (2) sau pe o navă sub pavilion românesc
ori pe o aeronavă înmatriculată în România.
    (4) Infracţiunea se consideră săvârşită pe teritoriul României şi atunci când
pe acest teritoriu ori pe o navă sub pavilion românesc sau pe o aeronavă
înmatriculată în România s-a efectuat un act de executare, de instigare sau de
complicitate ori s-a produs, chiar în parte, rezultatul infracţiunii.
Art. 9. Personalitatea legii penale. (1) Legea penală română se aplică infrac-
ţiunilor săvârşite în afara teritoriului ţării de către un cetăţean român sau de
o persoană juridică română, dacă pedeapsa prevăzută de legea română este
detenţiunea pe viaţă ori închisoarea mai mare de 10 ani.
    (2) În celelalte cazuri, legea penală română se aplică infracţiunilor săvârşite
în afara teritoriului ţării de către un cetăţean român sau de o persoană juridică
română, dacă fapta este prevăzută ca infracţiune şi de legea penală a ţării unde
a fost săvârşită ori dacă a fost comisă într-un loc care nu este supus jurisdicţiei
niciunui stat.
    (3) Punerea în mişcarea a acţiunii penale se face cu autorizarea prealabilă a
procurorului general al parchetului de pe lângă curtea de apel în a cărei rază
teritorială se aﬂă parchetul mai întâi sesizat sau, după caz, a procurorului
general al parchetului de pe lângă Înalta Curte de Casaţie şi Justiţie. Termenul
în care procurorul poate emite autorizarea este de până la 30 de zile de la
data solicitării autorizării şi poate ﬁ prelungit, în condiţiile legii, fără ca durata
totală să depăşească 180 de zile.
Art. 10. Realitatea legii penale. (1) Legea penală română se aplică infracţiu-
nilor săvârşite în afara teritoriului ţării de către un cetăţean străin sau o
persoană fără cetăţenie, contra statului român, contra unui cetăţean român
ori a unei persoane juridice române.
   (2) Punerea în mişcare a acţiunii penale se face cu autorizarea prealabilă
a procurorului general al Parchetului de pe lângă Înalta Curte de Casaţie şi
Justiţie şi numai dacă fapta nu face obiectul unei proceduri judiciare în statul
pe teritoriul căruia s-a comis.
Art. 11. Universalitatea legii penale. (1) Legea penală română se aplică şi
altor infracţiuni decât celor prevăzute în art. 10, săvârşite în afara teritoriului
ţării de un cetăţean străin sau o persoană fără cetăţenie, care se aﬂă de bunăvoie
pe teritoriul României, în următoarele cazuri:
    a) s-a săvârşit o infracţiune pe care statul român şi-a asumat obligaţia să o
reprime în temeiul unui tratat internaţional, indiferent dacă este prevăzută sau
nu de legea penală a statului pe al cărui teritoriu a fost comisă;
    b) s-a cerut extrădarea sau predarea infractorului şi aceasta a fost refuzată.
                                                           Codul penal al României     765

    (2) Dispoziţiile alin. (1) lit. b) nu se aplică atunci când, potrivit legii statului în
care s-a săvârşit infracţiunea, există o cauză care împiedică punerea în mişcare
a acţiunii penale sau continuarea procesului penal ori executarea pedepsei sau
când pedeapsa a fost executată ori este considerată ca executată.
    (3) Când pedeapsa nu a fost executată sau a fost executată numai în parte,
se procedează potrivit dispoziţiilor legale privitoare la recunoaşterea hotărâ-
rilor străine.
Art. 12. Legea penală şi tratatele internaţionale. Dispoziţiile art. 8-11 se
aplică dacă nu se dispune altfel printr-un tratat internaţional la care România
este parte.
Art. 13. Imunitatea de jurisdicţie. Legea penală nu se aplică infracţiunilor
săvârşite de către reprezentanţii diplomatici ai statelor străine sau de către
alte persoane care, în conformitate cu tratatele internaţionale, nu sunt supuse
jurisdicţiei penale a statului român.
Art. 14. Extrădarea. (1) Extrădarea poate ﬁ acordată sau solicitată în temeiul
unui tratat internaţional la care România este parte ori pe bază de recipro-
citate, în condiţiile legii.
    (2) Predarea sau extrădarea unei persoane în relaţia cu statele membre ale
Uniunii Europene se acordă sau se solicită în condiţiile legii.
    (3) Predarea unei persoane către un tribunal penal internaţional se acordă
în condiţiile legii.

                                    TITLUL II
                                    Infracţiunea

                                 CAPITOLUL I
                                Dispoziţii generale
Art. 15. Trăsăturile esenţiale ale infracţiunii. (1) Infracţiunea este fapta
prevăzută de legea penală, săvârşită cu vinovăţie, nejustiﬁcată şi imputabilă
persoanei care a săvârşit-o.
   (2) Infracţiunea este singurul temei al răspunderii penale.
Art. 16. Vinovăţia. (1) Fapta constituie infracţiune numai dacă a fost săvâr-
şită cu forma de vinovăţie cerută de legea penală.
    (2) Vinovăţie există când fapta este comisă cu intenţie, din culpă sau cu                 RO
intenţie depăşită.
    (3) Fapta este săvârşită cu intenţie când făptuitorul:
    a) prevede rezultatul faptei sale, urmărind producerea lui prin săvârşirea
acelei fapte;
766   Codex penal

    b) prevede rezultatul faptei sale şi, deşi nu-l urmăreşte, acceptă posibi-
litatea producerii lui.
    (4) Fapta este săvârşită din culpă, când făptuitorul:
    a) prevede rezultatul faptei sale, dar nu-l acceptă, socotind fără temei că el
nu se va produce;
    b) nu prevede rezultatul faptei sale, deşi trebuia şi putea să îl prevadă.
    (5) Există intenţie depăşită când fapta constând într-o acţiune sau inac-
ţiune intenţionată produce un rezultat mai grav, care se datorează culpei
făptuitorului.
    (6) Fapta constând într-o acţiune sau inacţiune constituie infracţiune când
este săvârşită cu intenţie. Fapta comisă din culpă constituie infracţiune numai
când legea o prevede în mod expres.
Art. 17. Săvârşirea infracţiunii comisive prin omisiune. Infracţiunea
comisivă care presupune producerea unui rezultat se consideră săvârşită şi
prin omisiune, când:
   a) există o obligaţie legală sau contractuală de a acţiona;
   b) autorul omisiunii, printr-o acţiune sau inacţiune anterioară, a creat
pentru valoarea socială protejată o stare de pericol care a înlesnit producerea
rezultatului.

                             CAPITOLUL II
                            Cauzele justiﬁcative
Art. 18. Dispoziţii generale. (1) Nu constituie infracţiune fapta prevă-
zută de legea penală, dacă există vreuna dintre cauzele justiﬁcative prevăzute
de lege.
   (2) Efectul cauzelor justiﬁcative se extinde şi asupra participanţilor.
Art. 19. Legitima apărare. (1) Este justiﬁcată fapta prevăzută de legea penală
săvârşită în legitimă apărare.
   (2) Este în legitimă apărare persoana care săvârşeşte fapta pentru a înlă-
tura un atac material, direct, imediat şi injust, care pune în pericol persoana
sa, a altuia, drepturile acestora sau un interes general, dacă apărarea este
proporţională cu gravitatea atacului.
   (3) Se prezumă a ﬁ în legitimă apărare, în condiţiile alin. (2), acela care
comite fapta pentru a respinge pătrunderea unei persoane într-o locuinţă,
încăpere, dependinţă sau loc împrejmuit ţinând de aceasta, fără drept, prin
violenţă, viclenie, efracţie sau alte asemenea modalităţi nelegale ori în timpul
nopţii.
Art. 20. Starea de necesitate. (1) Este justiﬁcată fapta prevăzută de legea
penală săvârşită în stare de necesitate.
                                                      Codul penal al României   767

    (2) Este în stare de necesitate persoana care săvârşeşte fapta pentru a salva de
la un pericol imediat şi care nu putea ﬁ înlăturat altfel viaţa, integritatea corpo-
rală sau sănătatea sa ori a altei persoane sau un bun important al său ori al altei
persoane sau un interes general, dacă urmările faptei nu sunt vădit mai grave
decât cele care s-ar ﬁ putut produce în cazul în care pericolul nu era înlăturat.
Art. 21. Exercitarea unui drept sau îndeplinirea unei obligaţii. (1) Este
justiﬁcată fapta prevăzută de legea penală constând în exercitarea unui drept
recunoscut de lege sau în îndeplinirea unei obligaţii impuse de lege, cu respec-
tarea condiţiilor şi limitelor prevăzute de aceasta.
   (2) Este de asemenea justiﬁcată fapta prevăzută de legea penală constând
în îndeplinirea unei obligaţii impuse de autoritatea competentă, în forma
prevăzută de lege, dacă aceasta nu este în mod vădit ilegală.
Art. 22. Consimţământul persoanei vătămate. (1) Este justiﬁcată fapta
prevăzută de legea penală săvârşită cu consimţământul persoanei vătămate,
dacă aceasta putea să dispună în mod legal de valoarea socială lezată sau pusă
în pericol.
    (2) Consimţământul persoanei vătămate nu produce efecte în cazul infrac-
ţiunilor contra vieţii, precum şi atunci când legea exclude efectul justiﬁcativ
al acestuia.

                           CAPITOLUL III
                       Cauzele de neimputabilitate
Art. 23. Dispoziţii generale. (1) Nu constituie infracţiune fapta prevăzută
de legea penală, dacă a fost comisă în condiţiile vreuneia dintre cauzele de
neimputabilitate.
    (2) Efectul cauzelor de neimputabilitate nu se extinde asupra participan-
ţilor, cu excepţia cazului fortuit.
Art. 24. Constrângerea ﬁzică. Nu este imputabilă fapta prevăzută de legea
penală săvârşită din cauza unei constrângeri ﬁzice căreia făptuitorul nu i-a
putut rezista.
Art. 25. Constrângerea morală. Nu este imputabilă fapta prevăzută de legea
penală săvârşită din cauza unei constrângeri morale, exercitată prin ameninţare
cu un pericol grav pentru persoana făptuitorului ori a altuia şi care nu putea
ﬁ înlăturat în alt mod.
                                                                                       RO
Art. 26. Excesul neimputabil. (1) Nu este imputabilă fapta prevăzută de
legea penală săvârşită de persoana aﬂată în stare de legitimă apărare, care a
depăşit, din cauza tulburării sau temerii, limitele unei apărări proporţionale cu
gravitatea atacului.
768   Codex penal

   (2) Nu este imputabilă fapta prevăzută de legea penală săvârşită de per-
soana aﬂată în stare de necesitate, care nu şi-a dat seama, în momentul
comiterii faptei, că pricinuieşte urmări vădit mai grave decât cele care s-ar ﬁ
putut produce dacă pericolul nu era înlăturat.
Art. 27. Minoritatea făptuitorului. Nu este imputabilă fapta prevăzută de
legea penală săvârşită de un minor, care la data comiterii acesteia nu îndeplinea
condiţiile legale pentru a răspunde penal.
Art. 28. Iresponsabilitatea. Nu este imputabilă fapta prevăzută de legea
penală săvârşită de persoana care, în momentul comiterii acesteia, nu putea
să-şi dea seama de acţiunile sau inacţiunile sale ori nu putea să le controleze,
ﬁe din cauza unei boli psihice, ﬁe din alte cauze.
Art. 29. Intoxicaţia. Nu este imputabilă fapta prevăzută de legea penală
săvârşită de persoana care, în momentul comiterii acesteia, nu putea să-şi dea
seama de acţiunile sau inacţiunile sale ori nu putea să le controleze, din cauza
intoxicării involuntare cu alcool sau cu alte substanţe psihoactive.
Art. 30. Eroarea. (1) Nu constituie infracţiune fapta prevăzută de legea penală
săvârşită de persoana care, în momentul comiterii acesteia, nu cunoştea exis-
tenţa unei stări, situaţii ori împrejurări de care depinde caracterul penal al
faptei.
   (2) Dispoziţiile alin. (1) se aplică şi faptelor săvârşite din culpă pe care legea
penală le pedepseşte, numai dacă necunoaşterea stării, situaţiei ori împrejurării
respective nu este ea însăşi rezultatul culpei.
   (3) Nu constituie circumstanţă agravantă sau element circumstanţial
agravant starea, situaţia ori împrejurarea pe care infractorul nu a cunoscut-o
în momentul săvârşirii infracţiunii.
   (4) Prevederile alin. (1)-(3) se aplică în mod corespunzător şi în cazul necu-
noaşterii unei dispoziţii legale extrapenale.
   (5) Nu este imputabilă fapta prevăzută de legea penală săvârşită ca urmare
a necunoaşterii sau cunoaşterii greşite a caracterului ilicit al acesteia din cauza
unei împrejurări care nu putea ﬁ în niciun fel evitată.
Art. 31. Cazul fortuit. Nu este imputabilă fapta prevăzută de legea penală al
cărei rezultat e consecinţa unei împrejurări care nu putea ﬁ prevăzută.

                               CAPITOLUL IV
                                 Tentativa
Art. 32. Tentativa. (1) Tentativa constă în punerea în executare a intenţiei de
a săvârşi infracţiunea, executare care a fost însă întreruptă sau nu şi-a produs
efectul.
                                                      Codul penal al României   769

   (2) Nu există tentativă atunci când imposibilitatea de consumare a infrac-
ţiunii este consecinţa modului cum a fost concepută executarea.
Art. 33. Pedepsirea tentativei. (1) Tentativa se pedepseşte numai când legea
prevede în mod expres aceasta.
   (2) Tentativa se sancţionează cu pedeapsa prevăzută de lege pentru infrac-
ţiunea consumată, ale cărei limite se reduc la jumătate. Când pentru infrac-
ţiunea consumată legea prevede pedeapsa detenţiunii pe viaţă, iar instanţa
s-ar orienta spre aceasta, tentativa se sancţionează cu pedeapsa închisorii de la
10 la 20 de ani.
Art. 34. Desistarea şi împiedicarea producerii rezultatului. (1) Nu se
pedepseşte autorul care, înainte de descoperirea faptei, s-a desistat ori a
încunoştinţat autorităţile de comiterea acesteia, astfel încât consumarea să
poată ﬁ împiedicată, sau a împiedicat el însuşi consumarea infracţiunii.
   (2) Dacă actele îndeplinite până în momentul desistării sau împiedicării
producerii rezultatului constituie o altă infracţiune, se aplică pedeapsa pentru
această infracţiune.

                           CAPITOLUL V
                 Unitatea şi pluralitatea de infracţiuni
Art. 35. Unitatea infracţiunii continuate şi a celei complexe. (1) Infrac-
ţiunea este continuată când o persoană săvârşeşte la diferite intervale de timp,
dar în realizarea aceleiaşi rezoluţii şi împotriva aceluiaşi subiect pasiv, acţiuni
sau inacţiuni care prezintă, ﬁecare în parte, conţinutul aceleiaşi infracţiuni.
   (2) Infracţiunea este complexă când în conţinutul său intră, ca element
constitutiv sau ca element circumstanţial agravant, o acţiune sau o inacţiune
care constituie prin ea însăşi o faptă prevăzută de legea penală.
Art. 36. Pedeapsa pentru infracţiunea continuată şi infracţiunea com-
plexă. (1) Infracţiunea continuată se sancţionează cu pedeapsa prevăzută
de lege pentru infracţiunea săvârşită, al cărei maxim se poate majora cu cel
mult 3 ani în cazul pedepsei închisorii, respectiv cu cel mult o treime în cazul
pedepsei amenzii.
   (2) Infracţiunea complexă se sancţionează cu pedeapsa prevăzută de lege
pentru acea infracţiune.
   (3) Infracţiunea complexă săvârşită cu intenţie depăşită, dacă s-a produs
numai rezultatul mai grav al acţiunii secundare, se sancţionează cu pedeapsa
prevăzută de lege pentru infracţiunea complexă consumată.                             RO
Art. 37. Recalcularea pedepsei pentru infracţiunea continuată sau
complexă. Dacă cel condamnat deﬁnitiv pentru o infracţiune continuată sau
complexă este judecat ulterior şi pentru alte acţiuni sau inacţiuni care intră
770   Codex penal

în conţinutul aceleiaşi infracţiuni, ţinându-se seama de infracţiunea săvârşită
în întregul ei, se stabileşte o pedeapsă corespunzătoare, care nu poate ﬁ mai
uşoară decât cea pronunţată anterior.
Art. 38. Concursul de infracţiuni. (1) Există concurs real de infracţiuni
când două sau mai multe infracţiuni au fost săvârşite de aceeaşi persoană,
prin acţiuni sau inacţiuni distincte, înainte de a ﬁ condamnată deﬁnitiv
pentru vreuna din ele. Există concurs real de infracţiuni şi atunci când
una dintre infracţiuni a fost comisă pentru săvârşirea sau ascunderea altei
infracţiuni.
   (2) Există concurs formal de infracţiuni când o acţiune sau o inacţiune
săvârşită de o persoană, din cauza împrejurărilor în care a avut loc sau a
urmărilor pe care le-a produs, realizează conţinutul mai multor infracţiuni.
Art. 39. Pedeapsa principală în caz de concurs de infracţiuni. (1) În caz
de concurs de infracţiuni, se stabileşte pedeapsa pentru ﬁecare infracţiune în
parte şi se aplică pedeapsa, după cum urmează:
   a) când s-au stabilit o pedeapsă cu detenţiune pe viaţă şi una sau mai multe
pedepse cu închisoare ori cu amendă, se aplică pedeapsa detenţiunii pe viaţă;
   b) când s-au stabilit numai pedepse cu închisoare, se aplică pedeapsa cea
mai grea, la care se adaugă un spor de o treime din totalul celorlalte pedepse
stabilite;
   c) când s-au stabilit numai pedepse cu amendă, se aplică pedeapsa cea
mai grea, la care se adaugă un spor de o treime din totalul celorlalte pedepse
stabilite;
   d) când s-au stabilit o pedeapsă cu închisoare şi o pedeapsă cu amendă, se
aplică pedeapsa închisorii, la care se adaugă în întregime pedeapsa amenzii;
   e) când s-au stabilit mai multe pedepse cu închisoare şi mai multe pedepse
cu amendă se aplică pedeapsa închisorii conform lit. b), la care se adaugă în
întregime pedeapsa amenzii conform lit. c).
   (2) Atunci când s-au stabilit mai multe pedepse cu închisoarea, dacă prin
adăugare la pedeapsa cea mai mare a sporului de o treime din totalul celorlalte
pedepse cu închisoarea stabilite s-ar depăşi cu 10 ani sau mai mult maximul
general al pedepsei închisorii, iar pentru cel puţin una dintre infracţiunile con-
curente pedeapsa prevăzută de lege este închisoarea de 20 de ani sau mai
mare, se poate aplica pedeapsa detenţiunii pe viaţă.
Art. 40. Contopirea pedepselor pentru infracţiuni concurente. (1) Dacă
infractorul condamnat deﬁnitiv este judecat ulterior pentru o infracţiune
concurentă, se aplică dispoziţiile art. 39.
   (2) Dispoziţiile art. 39 se aplică şi în cazul în care, după ce o hotărâre de
condamnare a rămas deﬁnitivă, se constată că cel condamnat mai suferise o
condamnare deﬁnitivă pentru o infracţiune concurentă.
                                                        Codul penal al României   771

   (3) Dacă infractorul a executat integral sau parţial pedeapsa aplicată prin
hotărârea anterioară, ceea ce s-a executat se scade din durata pedepsei aplicate
pentru infracţiunile concurente.
   (4) Dispoziţiile privitoare la aplicarea pedepsei în caz de concurs de
infracţiuni se aplică şi în cazul în care condamnarea la pedeapsa detenţiunii pe
viaţă a fost comutată sau înlocuită cu pedeapsa închisorii.
   (5) În cazul contopirii pedepselor conform alin. (1)-(4) se ţine seama şi de
pedeapsa aplicată printr-o hotărâre de condamnare pronunţată în străinătate,
pentru o infracţiune concurentă, dacă hotărârea de condamnare a fost recu-
noscută potrivit legii.
Art. 41. Recidiva. (1) Există recidivă când, după rămânerea deﬁnitivă a unei
hotărâri de condamnare la pedeapsa închisorii mai mare de un an şi până la
reabilitare sau împlinirea termenului de reabilitare, condamnatul săvârşeşte
din nou o infracţiune cu intenţie sau cu intenţie depăşită, pentru care legea
prevede pedeapsa închisorii de un an sau mai mare.
   (2) Există recidivă şi în cazul în care una dintre pedepsele prevăzute în alin. (1)
este detenţiunea pe viaţă.
   (3) Pentru stabilirea stării de recidivă se ţine seama şi de hotărârea de con-
damnare pronunţată în străinătate, pentru o faptă prevăzută şi de legea penală
română, dacă hotărârea de condamnare a fost recunoscută potrivit legii.
Art. 42. Condamnări care nu atrag starea de recidivă. La stabilirea stării
de recidivă nu se ţine seama de hotărârile de condamnare privitoare la:
   a) faptele care nu mai sunt prevăzute de legea penală;
   b) infracţiunile amnistiate;
   c) infracţiunile săvârşite din culpă.
Art. 43. Pedeapsa în caz de recidivă. (1) Dacă înainte ca pedeapsa ante-
rioară să ﬁ fost executată sau considerată ca executată se săvârşeşte o nouă
infracţiune în stare de recidivă, pedeapsa stabilită pentru aceasta se adaugă la
pedeapsa anterioară neexecutată ori la restul rămas neexecutat din aceasta.
   (2) Când înainte ca pedeapsa anterioară să ﬁ fost executată sau considerată
ca executată sunt săvârşite mai multe infracţiuni concurente, dintre care cel
puţin una se aﬂă în stare de recidivă, pedepsele stabilite se contopesc potrivit
dispoziţiilor referitoare la concursul de infracţiuni, iar pedeapsa rezultată se
adaugă la pedeapsa anterioară neexecutată ori la restul rămas neexecutat din
aceasta.
   (3) Dacă prin însumarea pedepselor în condiţiile alin. (1) şi alin. (2) s-ar
depăşi cu mai mult de 10 ani maximul general al pedepsei închisorii, iar pentru          RO
cel puţin una dintre infracţiunile săvârşite pedeapsa prevăzută de lege este
închisoarea de 20 de ani sau mai mare, în locul pedepselor cu închisoarea se
poate aplica pedeapsa detenţiunii pe viaţă.
772   Codex penal

   (4) Când pedeapsa anterioară sau pedeapsa stabilită pentru infracţiunea
săvârşită în stare de recidivă este detenţiunea pe viaţă, se va executa pedeapsa
detenţiunii pe viaţă.
   (5) Dacă după ce pedeapsa anterioară a fost executată sau considerată ca exe-
cutată se săvârşeşte o nouă infracţiune în stare de recidivă, limitele speciale ale
pedepsei prevăzute de lege pentru noua infracţiune se majorează cu jumătate.
   (6) Dacă după rămânerea deﬁnitivă a hotărârii de condamnare pentru noua
infracţiune şi mai înainte ca pedeapsa să ﬁ fost executată sau considerată ca
executată se descoperă că cel condamnat se aﬂă în stare de recidivă, instanţa
aplică dispoziţiile alin. (1)-(5).
   (7) Dispoziţiile alin. (6) se aplică şi în cazul în care condamnarea la pedeapsa
detenţiunii pe viaţă a fost comutată sau înlocuită cu pedeapsa închisorii.
Art. 44. Pluralitatea intermediară. (1) Există pluralitate intermediară de
infracţiuni când, după rămânerea deﬁnitivă a unei hotărâri de condamnare
şi până la data la care pedeapsa este executată sau considerată ca executată,
condamnatul săvârşeşte din nou o infracţiune şi nu sunt întrunite condiţiile
prevăzute de lege pentru starea de recidivă.
    (2) În caz de pluralitate intermediară, pedeapsa pentru noua infracţiune
şi pedeapsa anterioară se contopesc potrivit dispoziţiilor de la concursul de
infracţiuni.
Art. 45. Pedepsele complementare, pedepsele accesorii şi măsurile de
siguranţă în caz de pluralitate de infracţiuni. (1) Dacă pentru una dintre
infracţiunile săvârşite s-a stabilit şi o pedeapsă complementară, aceasta se
aplică alături de pedeapsa principală.
    (2) Când s-au stabilit mai multe pedepse complementare de natură diferită
sau chiar de aceeaşi natură, dar cu un conţinut diferit, acestea se aplică alături
de pedeapsa principală.
    (3) Dacă s-au stabilit mai multe pedepse complementare de aceeaşi natură
şi cu acelaşi conţinut:
    a) în caz de concurs de infracţiuni sau de pluralitate intermediară se aplică
cea mai grea dintre acestea;
    b) în caz de recidivă, partea neexecutată din pedeapsa complementară
anterioară se adaugă la pedeapsa stabilită pentru noua infracţiune.
    (4) În cazul condamnărilor succesive pentru infracţiuni concurente, partea
din pedeapsa complementară executată până la data contopirii pedepselor
principale se scade din durata pedepsei complementare aplicate pe lângă
pedeapsa rezultată.
    (5) Dacă pe lângă pedepsele principale au fost stabilite una sau mai multe
pedepse accesorii, se aplică dispoziţiile alin. (1)-(3), pedeapsa accesorie rezul-
tată executându-se până la executarea sau considerarea ca executată a pedepsei
principale.
                                                      Codul penal al României   773

   (6) Măsurile de siguranţă de natură diferită sau chiar de aceeaşi natură, dar
cu un conţinut diferit, luate în cazul infracţiunilor săvârşite, se cumulează.
   (7) Dacă s-au luat mai multe măsuri de siguranţă de aceeaşi natură şi cu
acelaşi conţinut, dar pe durate diferite, se aplică măsura de siguranţă cu durata
cea mai mare. Măsurile de siguranţă luate conform art. 112 se cumulează.

                            CAPITOLUL VI
                          Autorul şi participanţii
Art. 46. Autorul şi coautorii. (1) Autor este persoana care săvârşeşte în mod
nemijlocit o faptă prevăzută de legea penală.
   (2) Coautori sunt persoanele care săvârşesc nemijlocit aceeaşi faptă prevă-
zută de legea penală.
Art. 47. Instigatorul. Instigator este persoana care, cu intenţie, deter mină o
altă persoană să săvârşească o faptă prevăzută de legea penală.
Art. 48. Complicele. (1) Complice este persoana care, cu intenţie, înlesneşte
sau ajută în orice mod la săvârşirea unei fapte prevăzute de legea penală.
   (2) Este de asemenea complice persoana care promite, înainte sau în
timpul săvârşirii faptei, că va tăinui bunurile provenite din aceasta sau că va
favoriza pe făptuitor, chiar dacă după săvârşirea faptei promisiunea nu este
îndeplinită.
Art. 49. Pedeapsa în cazul participanţilor. Coautorul, instigatorul şi
complicele la o infracţiune săvârşită cu intenţie se sancţionează cu pedeapsa
prevăzută de lege pentru autor. La stabilirea pedepsei se ţine seama de contri-
buţia ﬁecăruia la săvârşirea infracţiunii, precum şi de dispoziţiile art. 74.
Art. 50. Circumstanţe personale şi reale. (1) Circumstanţele privitoare la
persoana autorului sau a unui participant nu se răsfrâng asupra celorlalţi.
   (2) Circumstanţele privitoare la faptă se răsfrâng asupra autorului şi a parti-
cipanţilor numai în măsura în care aceştia le-au cunoscut sau le-au prevăzut.
Art. 51. Împiedicarea săvârşirii infracţiunii. (1) Participantul nu se pedep-
seşte dacă, înainte de descoperirea faptei, denunţă săvârşirea infracţiunii, astfel
încât consumarea acesteia să poată ﬁ împiedicată, sau dacă împiedică el însuşi
consumarea infracţiunii.
   (2) Dacă actele îndeplinite până în momentul denunţării sau împiedicării
constituie o altă infracţiune, participantului i se aplică pedeapsa pentru această    RO
infracţiune.
Art. 52. Participaţia improprie. (1) Săvârşirea nemijlocită, cu intenţie, de
către o persoană a unei fapte prevăzute de legea penală la care, din culpă sau
774   Codex penal

fără vinovăţie, contribuie cu acte de executare o altă persoană se sancţionează
cu pedeapsa prevăzută de lege pentru fapta comisă cu intenţie.
    (2) Determinarea, înlesnirea sau ajutarea în orice mod, cu intenţie, la
săvârşirea din culpă de către o altă persoană a unei fapte prevăzute de legea
penală se sancţionează cu pedeapsa prevăzută de lege pentru fapta comisă cu
intenţie.
    (3) Determinarea, înlesnirea sau ajutarea în orice mod, cu intenţie, la săvâr-
şirea unei fapte prevăzute de legea penală, de către o persoană care comite
acea faptă fără vinovăţie, se sancţionează cu pedeapsa prevăzută de lege
pentru acea infracţiune.
    (4) Dispoziţiile art. 50 şi art. 51 se aplică în mod corespunzător.

                                TITLUL III
                                 Pedepsele

                             CAPITOLUL I
                          Categoriile pedepselor
Art. 53. Pedepsele principale. Pedepsele principale sunt:
  a) detenţiunea pe viaţă;
  b) închisoarea;
  c) amenda.
Art. 54. Pedeapsa accesorie. Pedeapsa accesorie constă în interzicerea
exercitării unor drepturi, din momentul rămânerii deﬁnitive a hotărârii de
condamnare şi până la executarea sau considerarea ca executată a pedepsei
privative de libertate.
Art. 55. Pedepsele complementare. Pedepsele complementare sunt:
  a) interzicerea exercitării unor drepturi;
  b) degradarea militară;
  c) publicarea hotărârii de condamnare.

                             CAPITOLUL II
                           Pedepsele principale

                              SECŢIUNEA 1
                            Detenţiunea pe viaţă
Art. 56. Regimul detenţiunii pe viaţă. Detenţiunea pe viaţă constă în
privarea de libertate pe durată nedeterminată şi se execută potrivit legii privind
executarea pedepselor.
                                                      Codul penal al României   775

Art. 57. Neaplicarea detenţiunii pe viaţă. Dacă la data pronunţării hotărârii
de condamnare inculpatul a împlinit vârsta de 65 de ani, în locul detenţiunii pe
viaţă i se aplică pedeapsa închisorii pe timp de 30 de ani şi pedeapsa interzicerii
exercitării unor drepturi pe durata ei maximă.
Art. 58. Înlocuirea detenţiunii pe viaţă. În cazul în care cel condamnat la
pedeapsa detenţiunii pe viaţă a împlinit vârsta de 65 de ani în timpul executării
pedepsei, pedeapsa detenţiunii pe viaţă poate ﬁ înlocuită cu pedeapsa închisorii
pe timp de 30 de ani şi pedeapsa interzicerii exercitării unor drepturi pe durata
ei maximă, dacă a avut o bună conduită pe toată durata executării pedepsei,
a îndeplinit integral obligaţiile civile stabilite prin hotărârea de condamnare,
afară de cazul când dovedeşte că nu a avut nicio posibilitate să le îndeplinească,
şi a făcut progrese constante şi evidente în vederea reintegrării sociale.
Art. 59. Calculul pedepsei în cazul comutării sau înlocuirii pedepsei
detenţiunii pe viaţă. În cazul comutării sau înlocuirii pedepsei detenţiunii
pe viaţă cu pedeapsa închisorii, perioada de detenţiune executată se consideră
ca parte executată din pedeapsa închisorii.

                             SECŢIUNEA a 2-a
                                Închisoarea
Art. 60. Regimul închisorii. Închisoarea constă în privarea de libertate pe
durată determinată, cuprinsă între 15 zile şi 30 de ani, şi se execută potrivit
legii privind executarea pedepselor.

                             SECŢIUNEA a 3-a
                                 Amenda
Art. 61. Stabilirea amenzii. (1) Amenda constă în suma de bani pe care con-
damnatul este obligat să o plătească statului.
    (2) Cuantumul amenzii se stabileşte prin sistemul zilelor-amendă. Suma
corespunzătoare unei zile-amendă, cuprinsă între 10 lei şi 500 lei, se înmulţeşte
cu numărul zilelor-amendă, care este cuprins între 30 de zile şi 400 de zile.
    (3) Instanţa stabileşte numărul zilelor-amendă potrivit criteriilor generale de
individualizare a pedepsei. Cuantumul sumei corespunzătoare unei zile-amendă
se stabileşte ţinând seama de situaţia materială a condamnatului şi de obligaţiile
legale ale condamnatului faţă de persoanele aﬂate în întreţinerea sa.
    (4) Limitele speciale ale zilelor-amendă sunt cuprinse între:                     RO
    a) 60 şi 180 de zile-amendă, când legea prevede pentru infracţiunea săvâr-
şită numai pedeapsa amenzii;
    b) 120 şi 240 de zile-amendă, când legea prevede pedeapsa amenzii alter-
nativ cu pedeapsa închisorii de cel mult doi ani;
776   Codex penal

    c) 180 şi 300 de zile-amendă, când legea prevede pedeapsa amenzii alter-
nativ cu pedeapsa închisorii mai mare de 2 ani.
    (5) Dacă prin infracţiunea săvârşită s-a urmărit obţinerea unui folos patri-
monial, iar pedeapsa prevăzută de lege este numai amenda ori instanţa optează
pentru aplicarea acestei pedepse, limitele speciale ale zilelor-amendă se pot
majora cu o treime.
    (6) Fracţiile stabilite de lege pentru cauzele de atenuare sau agravare a
pedepsei se aplică limitelor speciale ale zilelor-amendă prevăzute în alin. (4)
şi alin. (5).
Art. 62. Amenda care însoţeşte pedeapsa închisorii. (1) Dacă prin infrac-
ţiunea săvârşită s-a urmărit obţinerea unui folos patrimonial, pe lângă pedeapsa
închisorii, se poate aplica şi pedeapsa amenzii.
     (2) Limitele speciale ale zilelor-amendă prevăzute în art. 61 alin. (4) lit. b) şi
lit. c) se determină în raport de durata pedepsei închisorii stabilite de instanţă
şi nu pot ﬁ reduse sau majorate ca efect al cauzelor de atenuare ori agravare
a pedepsei.
     (3) La stabilirea cuantumului sumei corespunzătoare unei zile-amendă se
va ţine seama de valoarea folosului patrimonial obţinut sau urmărit.
Art. 63. Înlocuirea pedepsei amenzii cu pedeapsa închisorii. (1) Dacă
persoana condamnată, cu rea-credinţă, nu execută pedeapsa amenzii, în tot
sau în parte, numărul zilelor-amendă neexecutate se înlocuieşte cu un număr
corespunzător de zile cu închisoare.
    (2) Dacă amenda neexecutată a însoţit pedeapsa închisorii, numărul
zilelor-amendă neexecutate se înlocuieşte cu un număr corespunzător de zile
cu închisoare, care se adaugă la pedeapsa închisorii, pedeapsa astfel rezultată
ﬁind considerată o singură pedeapsă.
    (3) În cazul înlocuirii pedepsei amenzii cu pedeapsa închisorii, în condiţiile
alin. (1) şi alin. (2), unei zile-amendă îi corespunde o zi de închisoare.
Art. 64. Executarea pedepsei amenzii prin prestarea unei munci
neremunerate în folosul comunităţii. (1) În cazul în care pedeapsa amenzii
nu poate ﬁ executată în tot sau în parte din motive neimputabile persoanei
condamnate, cu consimţământul acesteia, instanţa înlocuieşte obligaţia de
plată a amenzii neexecutate cu obligaţia de a presta o muncă neremunerată
în folosul comunităţii, afară de cazul în care, din cauza stării de sănătate,
persoana nu poate presta această muncă. Unei zile-amendă îi corespunde o zi
de muncă în folosul comunităţii.
   (2) Dacă amenda înlocuită conform dispoziţiilor alin. (1) a însoţit pedeapsa
închisorii, obligaţia de muncă în folosul comunităţii se execută după executarea
pedepsei închisorii.
   (3) Coordonarea executării obligaţiei de muncă în folosul comunităţii se
face de serviciul de probaţiune.
                                                       Codul penal al României   777

   (4) Executarea muncii în folosul comunităţii dispusă în condiţiile alin. (1) înce-
tează prin plata amenzii corespunzătoare zilelor-amendă rămase neexecutate.
   (5) Instanţa înlocuieşte zilele-amendă neexecutate prin muncă în folosul
comunităţii cu un număr corespunzător de zile cu închisoare, dacă:
   a) persoana condamnată nu execută obligaţia de muncă în folosul comu-
nităţii în condiţiile stabilite de instanţă;
   b) persoana condamnată săvârşeşte o nouă infracţiune descoperită înainte de
executarea integrală a obligaţiei de muncă în folosul comunităţii. Zilele-amendă
neexecutate prin muncă în folosul comunităţii la data condamnării deﬁnitive
pentru noua infracţiune, înlocuite cu închisoarea, se adaugă la pedeapsa
pentru noua infracţiune.
   (6) Dacă persoana condamnată, aﬂată în situaţia prevăzută în alin. (1),
nu îşi dă consimţământul la prestarea unei munci neremunerate în folosul
comunităţii, amenda neexecutată se înlocuieşte cu pedeapsa închisorii
conform art. 63.

                        CAPITOLUL III
          Pedeapsa accesorie şi pedepsele complementare

                               SECŢIUNEA 1
                              Pedeapsa accesorie
Art. 65. Conţinutul şi modul de executare a pedepsei accesorii a interzi-
cerii exercitării unor drepturi. (1) Pedeapsa accesorie constă în interzicerea
exercitării drepturilor prevăzute la art. 66 alin. (1) lit. a), b) şi d)-o), a căror
exercitare a fost interzisă de instanţă ca pedeapsă complementară.
   (2) În cazul detenţiunii pe viaţă, pedeapsa accesorie constă în interzicerea
de către instanţă a exercitării drepturilor prevăzute la art. 66 alin. (1) lit. a)-o)
sau a unora dintre acestea.
   (3) Pedeapsa accesorie a interzicerii exercitării unor drepturi se execută
din momentul rămânerii deﬁnitive a hotărârii de condamnare şi până când
pedeapsa principală privativă de libertate a fost executată sau considerată ca
executată.
   (4) În cazul detenţiunii pe viaţă, pedeapsa accesorie având conţinutul prevă-
zut la art. 66 alin. (1) lit. c) se pune în executare la data liberării condiţionate
sau după ce pedeapsa a fost considerată ca executată.

                            SECŢIUNEA a 2-a                                             RO
                         Pedepsele complementare
Art. 66. Conţinutul pedepsei complementare a interzicerii exercitării
unor drepturi. (1) Pedeapsa complementară a interzicerii exercitării unor
778   Codex penal

drepturi constă în interzicerea exercitării, pe o perioadă de la unu la 5 ani, a
unuia sau mai multora dintre următoarele drepturi:
     a) dreptul de a ﬁ ales în autorităţile publice sau în orice alte funcţii publice;
     b) dreptul de a ocupa o funcţie care implică exerciţiul autorităţii de stat;
     c) dreptul străinului de a se aﬂa pe teritoriul României;
     d) dreptul de a alege;
     e) drepturile părinteşti;
     f) dreptul de a ﬁ tutore sau curator;
     g) dreptul de a ocupa funcţia, de a exercita profesia sau meseria ori de a
desfăşura activitatea de care s-a folosit pentru săvârşirea infracţiunii;
     h) dreptul de a deţine, purta şi folosi orice categorie de arme;
     i) dreptul de a conduce anumite categorii de vehicule stabilite de instanţă;
     j) dreptul de a părăsi teritoriul României;
     k) dreptul de a ocupa o funcţie de conducere în cadrul unei persoane
juridice de drept public;
     l) dreptul de a se aﬂa în anumite localităţi stabilite de instanţă;
     m) dreptul de a se aﬂa în anumite locuri sau la anumite manifestări spor-
tive, culturale ori la alte adunări publice, stabilite de instanţă;
     n) dreptul de a comunica cu victima sau cu membri de familie ai acesteia,
cu persoanele cu care a comis infracţiunea sau cu alte persoane, stabilite de
instanţă, ori de a se apropia de acestea;
     o) dreptul de a se apropia de locuinţa, locul de muncă, şcoala sau alte locuri
unde victima desfăşoară activităţi sociale, în condiţiile stabilite de instanţa de
judecată.
     (2) Când legea prevede interzicerea exercitării dreptului de a ocupa o
funcţie publică, instanţa dispune interzicerea exercitării drepturilor prevăzute
în alin. (1) lit. a) şi lit. b).
     (3) Interzicerea exercitării drepturilor prevăzute în alin. (1) lit. a) şi lit. b)
se dispune cumulativ.
     (4) Pedeapsa prevăzută în alin. (1) lit. c) nu se va dispune atunci când
există motive întemeiate de a crede că viaţa persoanei expulzate este pusă în
pericol ori că persoana va ﬁ supusă la tortură sau alte tratamente inumane ori
degradante în statul în care urmează a ﬁ expulzată.
     (5) Când dispune interzicerea unuia dintre drepturile prevăzute în alin. (1)
lit. n) şi lit. o), instanţa individualizează în concret conţinutul acestei pedepse,
ţinând seama de împrejurările cauzei.
Art. 67. Aplicarea pedepsei complementare a interzicerii exercitării unor
drepturi. (1) Pedeapsa complementară a interzicerii exercitării unor drepturi
poate ﬁ aplicată dacă pedeapsa principală stabilită este închisoarea sau amenda
şi instanţa constată că, faţă de natura şi gravitatea infracţiunii, împrejurările
cauzei şi persoana infractorului, această pedeapsă este necesară.
                                                     Codul penal al României   779

   (2) Aplicarea pedepsei interzicerii exercitării unor drepturi este obligatorie
când legea prevede această pedeapsă pentru infracţiunea săvârşită.
   (3) Interzicerea dreptului străinului de a se aﬂa pe teritoriul României nu se
aplică în cazul în care s-a dispus suspendarea executării pedepsei sub supra-
veghere.
Art. 68. Executarea pedepsei complementare a interzicerii exercitării
unor drepturi. (1) Executarea pedepsei interzicerii exercitării unor drepturi
începe:
   a) de la rămânerea deﬁnitivă a hotărârii de condamnare la pedeapsa amenzii;
   b) de la rămânerea deﬁnitivă a hotărârii de condamnare prin care s-a dispus
suspendarea executării pedepsei sub supraveghere;
   c) după executarea pedepsei închisorii, după graţierea totală ori a restului
de pedeapsă, după împlinirea termenului de prescripţie a executării pedepsei
sau după expirarea termenului de supraveghere a liberării condiţionate.
   (2) În cazul în care s-a dispus liberarea condiţionată, interzicerea dreptului
străinului de a se aﬂa pe teritoriul României se execută la data liberării.
   (3) Dacă se dispune revocarea suspendării executării pedepsei sub supra-
veghere sau înlocuirea pedepsei amenzii cu închisoarea, pentru alte motive
decât săvârşirea unei noi infracţiuni, partea din durata pedepsei comple-
mentare a interzicerii exercitării unor drepturi neexecutată la data revocării
sau înlocuirii se va executa după executarea pedepsei închisorii.
Art. 69. Degradarea militară. (1) Pedeapsa complementară a degradării
militare constă în pierderea gradului şi a dreptului de a purta uniformă de la
data rămânerii deﬁnitive a hotărârii de condamnare.
    (2) Degradarea militară se aplică în mod obligatoriu condamnaţilor militari
în activitate, în rezervă sau în retragere, dacă pedeapsa principală aplicată este
închisoarea mai mare de 10 ani sau detenţiunea pe viaţă.
    (3) Degradarea militară poate ﬁ aplicată condamnaţilor militari în acti-
vitate, în rezervă sau în retragere pentru infracţiuni săvârşite cu intenţie, dacă
pedeapsa principală aplicată este închisoarea de cel puţin 5 ani şi de cel mult
10 ani.
Art. 70. Publicarea hotărârii deﬁnitive de condamnare. (1) Publicarea
hotărârii deﬁnitive de condamnare se poate dispune când, ţinând seama de
natura şi gravitatea infracţiunii, împrejurările cauzei şi persoana condam-
natului, instanţa apreciază că publicarea va contribui la prevenirea săvârşirii
altor asemenea infracţiuni.
    (2) Hotărârea de condamnare se publică în extras, în forma stabilită de          RO
instanţă, într-un cotidian local sau naţional, o singură dată.
    (3) Publicarea hotărârii deﬁnitive de condamnare se face pe cheltuiala per-
soanei condamnate, fără a se dezvălui identitatea altor persoane.
780   Codex penal

                             CAPITOLUL IV
                        Calculul duratei pedepselor
Art. 71. Durata executării. (1) Durata executării pedepsei privative de liber-
tate se socoteşte din ziua în care condamnatul a început executarea hotărârii
deﬁnitive de condamnare.
    (2) Ziua în care începe executarea pedepsei şi ziua în care încetează se
socotesc în durata executării.
    (3) Perioada în care condamnatul, în cursul executării pedepsei, se aﬂă bolnav
în spital intră în durata executării, în afară de cazul în care şi-a provocat în mod
voit boala, iar această împrejurare se constată în cursul executării pedepsei.
    (4) Permisiunile de ieşire din penitenciar, acordate condamnatului conform
legii de executare a pedepselor, intră în durata executării pedepsei.
Art. 72. Computarea duratei măsurilor preventive privative de liber tate.
(1) Perioada în care o persoană a fost supusă unei măsuri preventive privative
de libertate se scade din durata pedepsei închisorii pronunţate. Scăderea se face
şi atunci când condamnatul a fost urmărit sau judecat, în acelaşi timp ori în mod
separat, pentru mai multe infracţiuni concurente, chiar dacă a fost condamnat
pentru o altă faptă decât cea care a determinat dispunerea măsurii preventive.
    (2) Perioada în care o persoană a fost supusă unei măsuri preventive priva-
tive de libertate se scade şi în caz de condamnare la pedeapsa amenzii, prin
înlăturarea în tot sau în parte a zilelor-amendă.
    (3) În cazul amenzii care însoţeşte pedeapsa închisorii, perioada în care o
persoană a fost supusă unei măsuri preventive privative de libertate se scade
din durata pedepsei închisorii.
Art. 73. Computarea pedepselor şi măsurilor preventive executate în
afara ţării. (1) În cazul infracţiunilor săvârşite în condiţiile art. 8, art. 9, art.
10 sau art. 11, partea din pedeapsă, precum şi durata măsurilor preventive
privative de libertate executate în afara teritoriului ţării se scad din durata
pedepsei aplicate pentru aceeaşi infracţiune în România.
   (2) Dispoziţiile alin. (1) se aplică în mod corespunzător şi în cazul în care
pedeapsa executată în afara ţării este amenda.

                              CAPITOLUL V
                        Individualizarea pedepselor

                               SECŢIUNEA 1
                              Dispoziţii generale
Art. 74. Criteriile generale de individualizare a pedepsei. (1) Stabilirea
duratei ori a cuantumului pedepsei se face în raport cu gravitatea infracţiunii
                                                                     Codul penal al României         781

săvârşite şi cu periculozitatea infractorului, care se evaluează după următoarele
criterii:
    a) împrejurările şi modul de comitere a infracţiunii, precum şi mijloacele
folosite;
    b) starea de pericol creată pentru valoarea ocrotită;
    c) natura şi gravitatea rezultatului produs ori a altor consecinţe ale infrac-
ţiunii;
    d) motivul săvârşirii infracţiunii şi scopul urmărit;
    e) natura şi frecvenţa infracţiunilor care constituie antecedente penale ale
infractorului;
    f) conduita după săvârşirea infracţiunii şi în cursul procesului penal;
    g) nivelul de educaţie, vârsta, starea de sănătate, situaţia familială şi socială.
    (2) Când pentru infracţiunea săvârşită legea prevede pedepse alternative,
se ţine seama de criteriile prevăzute în alin. (1) şi pentru alegerea uneia dintre
acestea.

                          SECŢIUNEA a 2-a
          Circumstanţele atenuante şi circumstanţele agravante
Art. 75. Circumstanţe atenuante. (1) Următoarele împrejurări constituie
circumstanţe atenuante legale:
    a) săvârşirea infracţiunii sub stăpânirea unei puternice tulburări sau emoţii,
determinată de o provocare din partea persoanei vătămate, produsă prin vio-
lenţă, printr-o atingere gravă a demnităţii persoanei sau printr-o altă acţiune
ilicită gravă;
    b) depăşirea limitelor legitimei apărări;
    c) depăşirea limitelor stării de necesitate;
    d)3)) acoperirea integrală a prejudiciului material cauzat prin infracţiune, în
cursul urmăririi penale sau al judecăţii, până la primul termen de judecată, dacă
făptuitorul nu a mai beneﬁciat de această circumstanţă într-un interval de 5 ani
anterior comiterii faptei. Circumstanţa atenuantă nu se aplică în cazul săvârşirii
următoarelor infracţiuni: contra persoanei, de furt caliﬁcat, tâlhărie, piraterie,
fraude comise prin sisteme informatice şi mijloace de plată electronice, ultraj,
ultraj judiciar, purtare abuzivă, infracţiuni contra siguranţei publice, infracţiuni
contra sănătăţii publice, infracţiuni contra libertăţii religioase şi respectului
datorat persoanelor decedate, contra securităţii naţionale, contra capacităţii
de luptă a forţelor armate, infracţiunilor de genocid, contra umanităţii şi de
război, a infracţiunilor privind frontiera de stat a României, a infracţiunilor
                                                                                                             RO
    3)
        Potrivit art. 28 pct. 1 din Legea nr. 49/2018: „În cuprinsul articolului 75 alineatul (1)
lit. d), expresia materiilor explozive se înlocuiește cu expresia materiilor explozive și al precursorilor
de explozivi restricționați”.
782   Codex penal

la legislaţia privind prevenirea şi combaterea terorismului, a infracţiunilor de
corupţie, infracţiunilor asimilate infracţiunilor de corupţie, a celor împotriva
intereselor ﬁnanciare ale Uniunii Europene, a infracţiunilor privitoare la
nerespectarea regimului materiilor explozive şi al precursorilor de explozivi
restricţionaţi, materialelor nucleare sau al altor materii radioactive, privind
regimul juridic al drogurilor, privind regimul juridic al precursorilor de
droguri, a celor privind spălarea banilor, privind activităţile aeronautice civile
şi cele care pot pune în pericol siguranţa zborurilor şi securitatea aeronautică,
privind protecţia martorilor, privind interzicerea organizaţiilor şi simbolurilor
cu caracter fascist, rasist sau xenofob şi a promovării cultului persoanelor
vinovate de săvârşirea unor infracţiuni contra păcii şi omenirii, a celor privind
traﬁcul de organe, ţesuturi sau celule de origine umană, privind prevenirea şi
combaterea pornograﬁei şi a celor la regimul adopţiilor.
    (2) Pot constitui circumstanţe atenuante judiciare:
    a) eforturile depuse de infractor pentru înlăturarea sau diminuarea conse-
cinţelor infracţiunii;
    b) împrejurările legate de fapta comisă, care diminuează gravitatea infrac-
ţiunii sau periculozitatea infractorului.
Art. 76. Efectele circumstanţelor atenuante. (1) În cazul în care există cir-
cumstanţe atenuante, limitele speciale ale pedepsei prevăzute de lege pentru
infracţiunea săvârşită se reduc cu o treime.
    (2) Dacă pedeapsa prevăzută de lege este detenţiunea pe viaţă, în cazul
reţinerii circumstanţelor atenuante se aplică pedeapsa închisorii de la 10 la 20
de ani.
    (3) Reducerea limitelor speciale ale pedepsei se face o singură dată, indi-
ferent de numărul circumstanţelor atenuante reţinute.
Art. 77. Circumstanţe agravante. Următoarele împrejurări constituie
circumstanţe agravante:
    a) săvârşirea faptei de trei sau mai multe persoane împreună;
    b) săvârşirea infracţiunii prin cruzimi sau supunerea victimei la tratamente
degradante;
    c) săvârşirea infracţiunii prin metode sau mijloace de natură să pună în
pericol alte persoane ori bunuri;
    d) săvârşirea infracţiunii de către un infractor major, dacă aceasta a fost
comisă împreună cu un minor;
    e) săvârşirea infracţiunii proﬁtând de starea de vădită vulnerabilitate a
persoanei vătămate, datorată vârstei, stării de sănătate, inﬁr mităţii sau altor
cauze;
    f) săvârşirea infracţiunii în stare de intoxicaţie voluntară cu alcool sau cu
alte substanţe psihoactive, când a fost provocată în vederea comiterii infrac-
ţiunii;
                                                      Codul penal al României   783

    g) săvârşirea infracţiunii de către o persoană care a proﬁtat de situaţia prile-
juită de o calamitate, de starea de asediu sau de starea de urgenţă;
    h) săvârşirea infracţiunii pentru motive legate de rasă, naţionalitate, etnie,
limbă, religie, gen, orientare sexuală, opinie ori apartenenţă politică, avere,
origine socială, vârstă, dizabilitate, boală cronică necontagioasă sau infecţie
HIV/SIDA ori pentru alte împrejurări de acelaşi fel, considerate de făptuitor
drept cauze ale inferiorităţii unei persoane în raport cu celelalte.
Art. 78. Efectele circumstanţelor agravante. (1) În cazul în care există
circumstanţe agravante, se poate aplica o pedeapsă până la maximul special.
Dacă maximul special este neîndestulător, în cazul închisorii se poate adăuga un
spor până la 2 ani, care nu poate depăşi o treime din acest maxim, iar în cazul
amenzii se poate aplica un spor de cel mult o treime din maximul special.
    (2) Majorarea limitelor speciale ale pedepsei se face o singură dată, indife-
rent de numărul circumstanţelor agravante reţinute.
Art. 79. Concursul între cauze de atenuare sau de agravare. (1) Când în
cazul aceleiaşi infracţiuni sunt incidente două sau mai multe dispoziţii care au
ca efect reducerea pedepsei, limitele speciale ale pedepsei prevăzute de lege
pentru infracţiunea săvârşită se reduc prin aplicarea succesivă a dispoziţiilor
privitoare la tentativă, circumstanţe atenuante şi cazuri speciale de reducere a
pedepsei, în această ordine.
   (2) Dacă sunt incidente două sau mai multe dispoziţii care au ca efect
agravarea răspunderii penale, pedeapsa se stabileşte prin aplicarea succesivă
a dispoziţiilor privitoare la circumstanţe agravante, infracţiune continuată,
concurs sau recidivă.
   (3) Când în cazul aceleiaşi infracţiuni sunt incidente una sau mai multe
cauze de reducere a pedepsei şi una sau mai multe cauze de majorare a
pedepsei, limitele speciale ale pedepsei prevăzute de lege pentru infracţiunea
săvârşită se reduc conform alin. (1), după care limitele de pedeapsă rezultate
se majorează conform alin. (2).

                          SECŢIUNEA a 3-a
                     Renunţarea la aplicarea pedepsei
Art. 80. Condiţiile renunţării la aplicarea pedepsei. (1) Instanţa poate
dispune renunţarea la aplicarea pedepsei dacă sunt întrunite următoarele
condiţii:
    a) infracţiunea săvârşită prezintă o gravitate redusă, având în vedere natura      RO
şi întinderea urmărilor produse, mijloacele folosite, modul şi împrejurările în
care a fost comisă, motivul şi scopul urmărit;
    b) în raport de persoana infractorului, de conduita avută anterior săvârşirii
infracţiunii, de eforturile depuse de acesta pentru înlăturarea sau diminuarea
784   Codex penal

consecinţelor infracţiunii, precum şi de posibilităţile sale de îndreptare, instanţa
apreciază că aplicarea unei pedepse ar ﬁ inoportună din cauza consecinţelor
pe care le-ar avea asupra persoanei acestuia.
   (2) Nu se poate dispune renunţarea la aplicarea pedepsei dacă:
   a) infractorul a mai suferit anterior o condamnare, cu excepţia cazurilor
prevăzute în art. 42 lit. a) şi lit. b) sau pentru care a intervenit reabilitarea ori
s-a împlinit termenul de reabilitare;
   b) faţă de acelaşi infractor s-a mai dispus renunţarea la aplicarea pedepsei
în ultimii 2 ani anteriori datei comiterii infracţiunii pentru care este judecat;
   c) infractorul s-a sustras de la urmărire penală ori judecată sau a încercat
zădărnicirea aﬂării adevărului ori a identiﬁcării şi tragerii la răspundere penală
a autorului sau a participanţilor;
   d) pedeapsa prevăzută de lege pentru infracţiunea săvârşită este închisoarea
mai mare de 5 ani.
   (3) În caz de concurs de infracţiuni, renunţarea la aplicarea pedepsei se
poate dispune dacă pentru ﬁecare infracţiune concurentă sunt îndeplinite
condiţiile prevăzute în alin. (1) şi alin. (2).
Art. 81. Avertismentul. (1) Când dispune renunţarea la aplicarea pedepsei,
instanţa aplică infractorului un avertisment.
   (2) Avertismentul constă în prezentarea motivelor de fapt care au deter-
minat renunţarea la aplicarea pedepsei şi atenţionarea infractorului asupra
conduitei sale viitoare şi a consecinţelor la care se expune dacă va mai comite
infracţiuni.
   (3) În caz de concurs de infracţiuni se aplică un singur avertisment.
Art. 82. Anularea şi efectele renunţării la aplicarea pedepsei. (1) Persoana
faţă de care s-a dispus renunţarea la aplicarea pedepsei nu este supusă niciunei
decăderi, interdicţii sau incapacităţi ce ar putea decurge din infracţiunea
săvârşită.
   (2) Renunţarea la aplicarea pedepsei nu produce efecte asupra executării
măsurilor de siguranţă şi a obligaţiilor civile prevăzute în hotărâre.
   (3) Dacă în termen de 2 ani de la rămânerea deﬁnitivă a hotărârii prin care
s-a dispus renunţarea la aplicarea pedepsei se descoperă că persoana faţă de
care s-a luat această măsură săvârşise anterior rămânerii deﬁnitive a hotărârii
o altă infracţiune, pentru care i s-a stabilit o pedeapsă chiar după expirarea
acestui termen, renunţarea la aplicarea pedepsei se anulează şi se stabileşte
pedeapsa pentru infracţiunea care a atras iniţial renunţarea la aplicarea
pedepsei, aplicându-se apoi, după caz, dispoziţiile privitoare la concursul de
infracţiuni, recidivă sau pluralitate intermediară.
                                                    Codul penal al României   785

                          SECŢIUNEA a 4-a
                       Amânarea aplicării pedepsei
Art. 83. Condiţiile amânării aplicării pedepsei. (1) Instanţa poate dispune
amânarea aplicării pedepsei, stabilind un termen de supraveghere, dacă sunt
întrunite următoarele condiţii:
    a) pedeapsa stabilită, inclusiv în cazul concursului de infracţiuni, este
amenda sau închisoarea de cel mult 2 ani;
    b) infractorul nu a mai fost condamnat anterior la pedeapsa închisorii,
cu excepţia cazurilor prevăzute în art. 42 lit. a) şi lit. b) sau pentru care a
intervenit reabilitarea ori s-a împlinit termenul de reabilitare;
    c) infractorul şi-a manifestat acordul de a presta o muncă neremunerată în
folosul comunităţii;
    d) în raport de persoana infractorului, de conduita avută anterior săvârşirii
infracţiunii, de eforturile depuse de acesta pentru înlăturarea sau diminuarea
consecinţelor infracţiunii, precum şi de posibilităţile sale de îndreptare,
instanţa apreciază că aplicarea imediată a unei pedepse nu este necesară, dar
se impune supravegherea conduitei sale pentru o perioadă determinată.
    (2) Nu se poate dispune amânarea aplicării pedepsei dacă pedeapsa prevă-
zută de lege pentru infracţiunea săvârşită este de 7 ani sau mai mare sau dacă
infractorul s-a sustras de la urmărire penală ori judecată sau a încercat zădăr-
nicirea aﬂării adevărului ori a identiﬁcării şi tragerii la răspundere penală a
autorului sau a participanţilor.
    (3) Amânarea aplicării pedepsei închisorii atrage şi amânarea aplicării
amenzii care însoţeşte pedeapsa închisorii în condiţiile art. 62.
    (4) Sunt obligatorii prezentarea motivelor care au determinat amânarea
aplicării pedepsei şi atenţionarea infractorului asupra conduitei sale viitoare
şi a consecinţelor la care se expune dacă va mai comite infracţiuni sau nu va
respecta măsurile de supraveghere ori nu va executa obligaţiile ce îi revin pe
durata termenului de supraveghere.
Art. 84. Termenul de supraveghere. (1) Termenul de supraveghere este de
2 ani şi se calculează de la data rămânerii deﬁnitive a hotărârii prin care s-a
dispus amânarea aplicării pedepsei.
   (2) Pe durata termenului de supraveghere, persoana faţă de care s-a dispus
amânarea aplicării pedepsei trebuie să respecte măsurile de supraveghere şi să
execute obligaţiile ce îi revin, în condiţiile stabilite de instanţă.
Art. 85. Măsurile de supraveghere şi obligaţiile. (1) Pe durata termenului
de supraveghere, persoana faţă de care s-a dispus amânarea aplicării pedepsei       RO
trebuie să respecte următoarele măsuri de supraveghere:
   a) să se prezinte la serviciul de probaţiune, la datele ﬁxate de acesta;
   b) să primească vizitele consilierului de probaţiune desemnat cu suprave-
gherea sa;
786    Codex penal

    c) să anunţe, în prealabil, schimbarea locuinţei şi orice deplasare care depă-
şeşte 5 zile, precum şi întoarcerea;
    d) să comunice schimbarea locului de muncă;
    e) să comunice informaţii şi documente de natură a permite controlul
mijloacelor sale de existenţă.
    (2) Instanţa poate impune persoanei faţă de care s-a dispus amânarea
aplicării pedepsei să execute una sau mai multe dintre următoarele obligaţii:
    a) să urmeze un curs de pregătire şcolară ori de caliﬁcare profesională;
    b) să presteze o muncă neremunerată în folosul comunităţii, pe o perioadă
cuprinsă între 30 şi 60 de zile, în condiţiile stabilite de instanţă, afară de cazul
în care, din cauza stării de sănătate, persoana nu poate presta această muncă.
Numărul zilnic de ore se stabileşte prin legea de executare a pedepselor;
    c) să frecventeze unul sau mai multe programe de reintegrare socială deru-
late de către serviciul de probaţiune sau organizate în colaborare cu instituţii
din comunitate;
    d) să se supună măsurilor de control, tratament sau îngrijire medicală;
    e) să nu comunice cu victima sau cu membri de familie ai acesteia, cu per-
soanele cu care a comis infracţiunea sau cu alte persoane, stabilite de instanţă,
ori să nu se apropie de acestea;
    f) să nu se aﬂe în anumite locuri sau la anumite manifestări sportive,
culturale ori la alte adunări publice, stabilite de instanţă;
    g) să nu conducă anumite vehicule stabilite de instanţă;
    h) să nu deţină, să nu folosească şi să nu poarte nicio categorie de arme;
    i) să nu părăsească teritoriul României fără acordul instanţei;
    j) să nu ocupe sau să nu exercite funcţia, profesia, meseria ori activitatea de
care s-a folosit pentru săvârşirea infracţiunii.
    (3) Pentru stabilirea obligaţiei prevăzute la alin. (2) lit. b), instanţa va consulta
informaţiile puse la dispoziţie periodic de către serviciul de probaţiune cu
privire la posibilităţile concrete de executare existente la nivelul serviciului de
probaţiune şi la nivelul instituţiilor din comunitate.
    (4) Când stabileşte obligaţia prevăzută la alin. (2) lit. e)-g), instanţa individua-
lizează, în concret, conţinutul acestei obligaţii, ţinând seama de împrejurările
cauzei.
    (5) Persoana supravegheată trebuie să îndeplinească integral obligaţiile
civile stabilite prin hotărâre, cel mai târziu cu 3 luni înainte de expirarea
termenului de supraveghere.
Art. 86. Supravegherea. (1) Pe durata termenului de supraveghere, datele
prevăzute în art. 85 alin. (1) lit. c)-e) se comunică serviciului de probaţiune.
     (2) Supravegherea executării obligaţiilor prevăzute în art. 85 alin. (2)
lit. a)-c) şi alin. (5) se face de serviciul de probaţiune. Veriﬁcarea modului
de îndeplinire a obligaţiilor prevăzute în art. 85 alin. (2) lit. d)-j) se face de
                                                      Codul penal al României   787

organele abilitate, care vor sesiza serviciul de probaţiune cu privire la orice
încălcare a acestora.
   (3) Serviciul de probaţiune va lua măsurile necesare pentru a asigura execu-
tarea obligaţiilor prevăzute în art. 85 alin. (2) lit. a)-d), într-un termen cât mai
scurt de la data rămânerii deﬁnitive a hotărârii de condamnare.
   (4) Pe durata termenului de supraveghere, serviciul de probaţiune are
obligaţia să sesizeze instanţa, dacă:
   a) au intervenit motive care justiﬁcă ﬁe modiﬁcarea obligaţiilor impuse de
instanţă, ﬁe încetarea executării unora dintre acestea;
   b) persoana supravegheată nu respectă măsurile de supraveghere sau nu
execută, în condiţiile stabilite, obligaţiile ce îi revin;
   c) persoana supravegheată nu a îndeplinit obligaţiile civile stabilite prin
hotărâre, cel mai târziu cu 3 luni înainte de expirarea termenului de supra-
veghere.
Art. 87. Modiﬁcarea sau încetarea obligaţiilor. (1) Dacă pe parcursul
termenului de supraveghere au intervenit motive care justiﬁcă ﬁe impunerea
unor noi obligaţii, ﬁe sporirea sau diminuarea condiţiilor de executare a celor
existente, instanţa dispune modiﬁcarea obligaţiilor în mod corespunzător,
pentru a asigura persoanei supravegheate şanse sporite de îndreptare.
   (2) Instanţa dispune încetarea executării unora dintre obligaţiile pe care le-a
impus, atunci când apreciază că menţinerea acestora nu mai este necesară.
Art. 88. Revocarea amânării aplicării pedepsei. (1) Dacă pe parcursul
termenului de supraveghere persoana supravegheată, cu rea-credinţă, nu
respectă măsurile de supraveghere sau nu execută obligaţiile impuse, instanţa
revocă amânarea şi dispune aplicarea şi executarea pedepsei.
    (2) În cazul când, până la expirarea termenului de supraveghere, persoana
supravegheată nu îndeplineşte integral obligaţiile civile stabilite prin hotărâre,
instanţa revocă amânarea şi dispune aplicarea şi executarea pedepsei, afară
de cazul când persoana dovedeşte că nu a avut nicio posibilitate să le înde-
plinească.
    (3) Dacă după amânarea aplicării pedepsei persoana supravegheată a
săvârşit o nouă infracţiune, cu intenţie sau intenţie depăşită, descoperită în
termenul de supraveghere, pentru care s-a pronunţat o condamnare chiar
după expirarea acestui termen, instanţa revocă amânarea şi dispune aplicarea
şi executarea pedepsei. Pedeapsa aplicată ca urmare a revocării amânării şi
pedeapsa pentru noua infracţiune se calculează conform dispoziţiilor privi-
toare la concursul de infracţiuni.                                                     RO
    (4) Dacă infracţiunea ulterioară este săvârşită din culpă, instanţa poate
menţine sau revoca amânarea aplicării pedepsei. În cazul revocării, dispoziţiile
alin. (3) se aplică în mod corespunzător.
788   Codex penal

Art. 89. Anularea amânării aplicării pedepsei. (1) Dacă pe parcursul ter-
menului de supraveghere se descoperă că persoana supravegheată mai săvâr-
şise o infracţiune până la rămânerea deﬁnitivă a hotărârii prin care s-a dispus
amânarea, pentru care i s-a aplicat pedeapsa închisorii chiar după expirarea
acestui termen, amânarea se anulează, aplicându-se, după caz, dispoziţiile
privitoare la concursul de infracţiuni, recidivă sau pluralitate intermediară.
    (2) În caz de concurs de infracţiuni, instanţa poate dispune amânarea
aplicării pedepsei rezultante dacă sunt îndeplinite condiţiile prevăzute în
art. 83. Dacă se dispune amânarea aplicării pedepsei, termenul de suprave-
ghere se calculează de la data rămânerii deﬁnitive a hotărârii prin care s-a
pronunţat anterior amânarea aplicării pedepsei.
Art. 90. Efectele amânării aplicării pedepsei. (1) Persoanei faţă de care
s-a dispus amânarea aplicării pedepsei nu i se mai aplică pedeapsa şi nu este
supusă niciunei decăderi, interdicţii sau incapacităţi ce ar putea decurge din
infracţiunea săvârşită, dacă nu a săvârşit din nou o infracţiune până la expirarea
ter menului de supraveghere, nu s-a dispus revocarea amânării şi nu s-a desco-
perit o cauză de anulare.
    (2) Amânarea aplicării pedepsei nu produce efecte asupra executării măsu-
rilor de siguranţă şi a obligaţiilor civile prevăzute în hotărâre.

                        SECŢIUNEA a 5-a
          Suspendarea executării pedepsei sub supraveghere
Art. 91. Condiţiile suspendării executării pedepsei sub supraveghere.
(1) Instanţa poate dispune suspendarea executării pedepsei sub supraveghere
dacă sunt întrunite următoarele condiţii:
    a) pedeapsa aplicată, inclusiv în caz de concurs de infracţiuni, este închi-
soarea de cel mult 3 ani;
    b) infractorul nu a mai fost condamnat anterior la pedeapsa închisorii mai
mare de un an, cu excepţia cazurilor prevăzute în art. 42 sau pentru care a
intervenit reabilitarea ori s-a împlinit termenul de reabilitare;
    c) infractorul şi-a manifestat acordul de a presta o muncă neremunerată în
folosul comunităţii;
    d) în raport de persoana infractorului, de conduita avută anterior săvârşirii
infracţiunii, de eforturile depuse de acesta pentru înlăturarea sau diminuarea
consecinţelor infracţiunii, precum şi de posibilităţile sale de îndreptare,
instanţa apreciază că aplicarea pedepsei este suﬁcientă şi, chiar fără executarea
acesteia, condamnatul nu va mai comite alte infracţiuni, însă este necesară
supravegherea conduitei sale pentru o perioadă determinată.
    (2) Când pedeapsa închisorii este însoţită de pedeapsa amenzii aplicate în
condiţiile art. 62, amenda se execută chiar dacă executarea pedepsei închisorii
a fost suspendată sub supraveghere.
                                                     Codul penal al României   789

    (3) Nu se poate dispune suspendarea executării pedepsei sub suprave-
ghere, dacă:
    a) pedeapsa aplicată este numai amenda;
    b) aplicarea pedepsei a fost iniţial amânată, dar ulterior amânarea a fost
revocată;
    c) infractorul s-a sustras de la urmărire penală ori judecată sau a încercat
zădărnicirea aﬂării adevărului ori a identiﬁcării şi tragerii la răspundere penală
a autorului sau a participanţilor.
    (4) Este obligatorie prezentarea motivelor pe care s-a întemeiat condam-
narea, precum şi a celor ce au determinat suspendarea executării pedepsei şi
atenţionarea condamnatului asupra conduitei sale viitoare şi a consecinţelor
la care se expune dacă va mai comite infracţiuni sau nu va respecta măsurile
de supraveghere ori nu va executa obligaţiile ce îi revin pe durata termenului
de supraveghere.
Art. 92. Termenul de supraveghere. (1) Durata suspendării executării
pedepsei sub supraveghere constituie termen de supraveghere pentru con-
damnat şi este cuprinsă între 2 şi 4 ani, fără a putea ﬁ însă mai mică decât
durata pedepsei aplicate.
   (2) Termenul de supraveghere se calculează de la data când hotărârea prin
care s-a pronunţat suspendarea executării pedepsei sub supraveghere a rămas
deﬁnitivă.
   (3) Pe durata termenului de supraveghere condamnatul trebuie să respecte
măsurile de supraveghere şi să execute obligaţiile ce îi revin, în condiţiile
stabilite de instanţă.
Art. 93. Măsurile de supraveghere şi obligaţiile. (1) Pe durata ter menului
de supraveghere, condamnatul trebuie să respecte următoarele măsuri de
supraveghere:
    a) să se prezinte la serviciul de probaţiune, la datele ﬁxate de acesta;
    b) să primească vizitele consilierului de probaţiune desemnat cu suprave-
gherea sa;
    c) să anunţe, în prealabil, schimbarea locuinţei şi orice deplasare care depă-
şeşte 5 zile;
    d) să comunice schimbarea locului de muncă;
    e) să comunice informaţii şi documente de natură a permite controlul
mijloacelor sale de existenţă.
    (2) Instanţa impune condamnatului să execute una sau mai multe dintre
următoarele obligaţii:                                                               RO
    a) să urmeze un curs de pregătire şcolară ori de caliﬁcare profesională;
    b) să frecventeze unul sau mai multe programe de reintegrare socială deru-
late de către serviciul de probaţiune sau organizate în colaborare cu instituţii
din comunitate;
790   Codex penal

    c) să se supună măsurilor de control, tratament sau îngrijire medicală;
    d) să nu părăsească teritoriul României, fără acordul instanţei.
    (3) Pe parcursul termenului de supraveghere, condamnatul va presta o
muncă neremunerată în folosul comunităţii pe o perioadă cuprinsă între 60 şi
120 de zile, în condiţiile stabilite de instanţă, afară de cazul în care, din cauza
stării de sănătate, nu poate presta această muncă. Numărul zilnic de ore se
stabileşte prin legea de executare a pedepselor.
    (4) Pentru stabilirea conţinutului obligaţiei prevăzute la alin. (3), instanţa
va consulta informaţiile puse la dispoziţie periodic de către serviciul de
probaţiune cu privire la posibilităţile concrete de executare existente la nivelul
serviciului de probaţiune şi la nivelul instituţiilor din comunitate.
    (5) Condamnatul trebuie să îndeplinească integral obligaţiile civile stabilite
prin hotărârea de condamnare, cel mai târziu cu 3 luni înainte de expirarea
ter menului de supraveghere.
Art. 94. Supravegherea condamnatului. (1) Pe durata termenului de supra-
veghere, datele prevăzute în art. 93 alin. (1) lit. c)-e) se comunică serviciului
de probaţiune.
    (2) Supravegherea executării obligaţiilor prevăzute în art. 93 alin. (2) lit. a)
şi lit. b), alin. (3) şi alin. (5) se face de serviciul de probaţiune. Veriﬁcarea
modului de îndeplinire a obligaţiilor prevăzute în art. 93 alin. (2) lit. c) şi lit. d)
se face de organele abilitate, care vor sesiza serviciul de probaţiune cu privire
la orice încălcare a acestora.
    (3) Serviciul de probaţiune va lua măsurile necesare pentru a asigura exe-
cutarea obligaţiilor prevăzute în art. 93 alin. (2) lit. a) şi lit. b), precum şi
alin. (3) într-un termen cât mai scurt de la data rămânerii deﬁnitive a hotărârii
de condamnare.
    (4) Pe durata termenului de supraveghere, serviciul de probaţiune are
obligaţia să sesizeze instanţa, dacă:
    a) au intervenit motive care justiﬁcă ﬁe modiﬁcarea obligaţiilor impuse de
instanţă, ﬁe încetarea executării unora dintre acestea;
    b) persoana supravegheată nu respectă măsurile de supraveghere sau nu
execută, în condiţiile stabilite, obligaţiile care îi revin;
    c) persoana supravegheată nu a îndeplinit obligaţiile civile stabilite prin hotă-
râre, cel mai târziu cu 3 luni înainte de expirarea termenului de supraveghere.
Art. 95. Modiﬁcarea sau încetarea obligaţiilor. (1) Dacă pe parcursul
termenului de supraveghere au intervenit motive care justiﬁcă ﬁe impunerea
unor noi obligaţii, ﬁe sporirea sau diminuarea condiţiilor de executare a celor
existente, instanţa dispune modiﬁcarea obligaţiilor în mod corespunzător,
pentru a asigura condamnatului şanse mai mari de îndreptare.
    (2) Instanţa dispune încetarea executării unora dintre obligaţiile pe care
le-a impus, când apreciază că menţinerea acestora nu mai este necesară.
                                                        Codul penal al României    791

Art. 96. Revocarea suspendării executării pedepsei sub supraveghere.
(1) Dacă pe parcursul termenului de supraveghere persoana supravegheată, cu
rea-credinţă, nu respectă măsurile de supraveghere sau nu execută obligaţiile
impuse ori stabilite de lege, instanţa revocă suspendarea şi dispune executarea
pedepsei.
    (2) Dacă până la expirarea termenului de supraveghere persoana supra-
vegheată nu îndeplineşte integral obligaţiile civile stabilite prin hotărâre,
instanţa revocă suspendarea şi dispune executarea pedepsei, afară de cazul în
care persoana dovedeşte că nu a avut nicio posibilitate să le îndeplinească.
    (3) Dacă pedeapsa amenzii care a însoţit pedeapsa închisorii în condiţiile
art. 62 nu a fost executată şi a fost înlocuită cu pedeapsa închisorii potrivit
art. 63 alin. (2) sau art. 64 alin. (5) şi alin. (6), instanţa revocă suspendarea
şi dispune executarea pedepsei, la care se adaugă pedeapsa închisorii care a
înlocuit amenda.
    (4) Dacă pe parcursul termenului de supraveghere cel condamnat a săvâr-
şit o nouă infracţiune, descoperită până la împlinirea termenului şi pentru
care s-a pronunţat o condamnare la pedeapsa închisorii, chiar după expirarea
acestui termen, instanţa revocă suspendarea şi dispune executarea pedepsei.
    (5) Pedeapsa principală pentru noua infracţiune se stabileşte şi se execută,
după caz, potrivit dispoziţiilor referitoare la recidivă sau la pluralitatea
intermediară.
    (6) Dacă infracţiunea ulterioară este săvârşită din culpă, instanţa poate
menţine sau revoca suspendarea executării pedepsei sub supraveghere. În
cazul revocării, dispoziţiile alin. (1), alin. (4) şi alin. (5) se aplică în mod cores-
punzător.
Art. 97. Anularea suspendării executării pedepsei sub supraveghere.
(1) Dacă pe parcursul termenului de supraveghere se descoperă că persoana
condamnată mai săvârşise o infracţiune până la rămânerea deﬁnitivă a hotărârii
prin care s-a dispus suspendarea, pentru care i s-a aplicat pedeapsa închisorii
chiar după expirarea acestui termen, suspendarea se anulează, aplicându-se,
după caz, dispoziţiile privitoare la concursul de infracţiuni, recidivă sau
pluralitate intermediară.
   (2) În caz de concurs de infracţiuni sau pluralitate intermediară, instanţa
poate dispune suspendarea executării pedepsei rezultante, dacă sunt îndepli-
nite condiţiile prevăzute în art. 91. Dacă se dispune suspendarea executării
pedepsei sub supraveghere, termenul de supraveghere se calculează de la
data rămânerii deﬁnitive a hotărârii de condamnare prin care s-a pronunţat
anterior suspendarea executării pedepsei sub supraveghere.                                RO
Art. 98. Efectele suspendării executării pedepsei sub supraveghere.
(1) În cazul în care condamnatul nu a săvârşit o nouă infracţiune descoperită
până la expirarea termenului de supraveghere, nu s-a dispus revocarea suspendării
792   Codex penal

executării pedepsei sub supraveghere şi nu s-a descoperit o cauză de anulare,
pedeapsa se consideră executată.
   (2) Suspendarea executării pedepsei sub supraveghere nu produce efecte
asupra măsurilor de siguranţă şi a obligaţiilor civile prevăzute în hotărârea de
condamnare.

                            SECŢIUNEA a 6-a
                           Liberarea condiţionată
Art. 99. Condiţiile liberării condiţionate în cazul detenţiunii pe viaţă.
(1) Liberarea condiţionată în cazul detenţiunii pe viaţă poate ﬁ dispusă, dacă:
    a) cel condamnat a executat efectiv 20 de ani de detenţiune;
    b) cel condamnat a avut o bună conduită pe toată durata executării pedepsei;
    c) cel condamnat a îndeplinit integral obligaţiile civile stabilite prin hotă-
rârea de condamnare, afară de cazul când dovedeşte că nu a avut nicio posibi-
litate să le îndeplinească;
    d) instanţa are convingerea că persoana condamnată s-a îndreptat şi se
poate reintegra în societate.
    (2) Este obligatorie prezentarea motivelor de fapt ce au determinat acor-
darea liberării condiţionate şi atenţionarea condamnatului asupra conduitei
sale viitoare şi a consecinţelor la care se expune, dacă va mai comite infrac-
ţiuni sau nu va respecta măsurile de supraveghere ori dacă nu va executa
obligaţiile ce îi revin pe durata termenului de supraveghere.
    (3) De la data liberării condiţionate, condamnatul este supus unui termen
de supraveghere de 10 ani.
Art. 100. Condiţiile liberării condiţionate în cazul pedepsei închisorii.
(1) Liberarea condiţionată în cazul închisorii poate ﬁ dispusă, dacă:
    a) cel condamnat a executat cel puţin două treimi din durata pedepsei, în
cazul închisorii care nu depăşeşte 10 ani, sau cel puţin trei pătrimi din durata
pedepsei, dar nu mai mult de 20 de ani, în cazul închisorii mai mari de 10 ani;
    b) cel condamnat se aﬂă în executarea pedepsei în regim semideschis sau
deschis;
    c) cel condamnat a îndeplinit integral obligaţiile civile stabilite prin hotă-
rârea de condamnare, afară de cazul când dovedeşte că nu a avut nicio posibili-
tate să le îndeplinească;
    d) instanţa are convingerea că persoana condamnată s-a îndreptat şi se
poate reintegra în societate.
    (2) În cazul condamnatului care a împlinit vârsta de 60 de ani, se poate
dispune liberarea condiţionată, după executarea efectivă a jumătate din durata
pedepsei, în cazul închisorii ce nu depăşeşte 10 ani, sau a cel puţin două
treimi din durata pedepsei, în cazul închisorii mai mari de 10 ani, dacă sunt
îndeplinite condiţiile prevăzute în alin. (1) lit. b)-d).
                                                      Codul penal al României   793

   (3) În calculul fracţiunilor de pedeapsă prevăzute în alin. (1) se ţine seama
de partea din durata pedepsei ce poate ﬁ considerată, potrivit legii, ca exe-
cutată pe baza muncii prestate. În acest caz, liberarea condiţionată nu poate ﬁ
dispusă înainte de executarea efectivă a cel puţin jumătate din durata pedepsei
închisorii, când aceasta nu depăşeşte 10 ani, şi a cel puţin două treimi, când
pedeapsa este mai mare de 10 ani.
   (4) În calculul fracţiunilor de pedeapsă prevăzute în alin. (2) se ţine
seama de partea din durata pedepsei ce poate ﬁ considerată, potrivit legii,
ca executată pe baza muncii prestate. În acest caz, liberarea condiţionată nu
poate ﬁ dispusă înainte de executarea efectivă a cel puţin o treime din durata
pedepsei închisorii, când aceasta nu depăşeşte 10 ani, şi a cel puţin jumătate,
când pedeapsa este mai mare de 10 ani.
   (5) Este obligatorie prezentarea motivelor de fapt ce au determinat acor-
darea liberării condiţionate şi atenţionarea condamnatului asupra conduitei
sale viitoare şi a consecinţelor la care se expune, dacă va mai comite infracţiuni
sau nu va respecta măsurile de supraveghere ori nu va executa obligaţiile ce îi
revin pe durata termenului de supraveghere.
   (6) Intervalul cuprins între data liberării condiţionate şi data împlinirii
duratei pedepsei constituie termen de supraveghere pentru condamnat.
Art. 101. Măsurile de supraveghere şi obligaţiile. (1) Dacă restul de pedeapsă
rămas neexecutat la data liberării este de 2 ani sau mai mare, condamnatul
trebuie să respecte următoarele măsuri de supraveghere:
    a) să se prezinte la serviciul de probaţiune, la datele ﬁxate de acesta;
    b) să primească vizitele persoanei desemnate cu supravegherea sa;
    c) să anunţe, în prealabil, orice schimbare a locuinţei şi orice deplasare care
depăşeşte 5 zile;
    d) să comunice schimbarea locului de muncă;
    e) să comunice informaţii şi documente de natură a permite controlul
mijloacelor sale de existenţă.
    (2) În cazul prevăzut în alin. (1), instanţa poate impune condamnatului să
execute una sau mai multe dintre următoarele obligaţii:
    a) să urmeze un curs de pregătire şcolară ori de caliﬁcare profesională;
    b) să frecventeze unul sau mai multe programe de reintegrare socială deru-
late de către serviciul de probaţiune sau organizate în colaborare cu instituţii
din comunitate;
    c) să nu părăsească teritoriul României;
    d) să nu se aﬂe în anumite locuri sau la anumite manifestări sportive, cultu-
rale ori la alte adunări publice, stabilite de instanţă;                               RO
    e) să nu comunice cu victima sau cu membri de familie ai acesteia, cu parti-
cipanţii la săvârşirea infracţiunii sau cu alte persoane, stabilite de instanţă, ori
să nu se apropie de acestea;
794    Codex penal

   f) să nu conducă anumite vehicule stabilite de instanţă;
   g) să nu deţină, să nu folosească şi să nu poarte nicio categorie de arme.
   (3) Obligaţiile prevăzute în alin. (2) lit. c)-g) pot ﬁ impuse în măsura în
care nu au fost aplicate în conţinutul pedepsei complementare a interzicerii
exercitării unor drepturi.
   (4) Când stabileşte obligaţia prevăzută la alin. (2) lit. d)-f), instanţa indivi-
dualizează, în concret, conţinutul acestei obligaţii, ţinând seama de împreju-
rările cauzei.
   (5) Măsurile de supraveghere şi obligaţiile prevăzute în alin. (2) lit. a) şi lit. b)
se execută din momentul acordării liberării, pe o perioadă egală cu o treime din
durata termenului de supraveghere, dar nu mai mult de 2 ani, iar obligaţiile prevă-
zute în alin. (2) lit. c)-g) se execută pe toată durata termenului de supraveghere.
   (6) Abrogat.
Art. 102. Supravegherea condamnatului. (1) Pe durata supravegherii, datele
prevăzute în art. 101 alin. (1) lit. c)-e) se comunică serviciului de probaţiune.
     (2) Supravegherea executării obligaţiilor prevăzute în art. 101 alin. (2)
lit. a) şi lit. b) se face de serviciul de probaţiune. Veriﬁcarea modului de înde-
plinire a obligaţiilor prevăzute în art. 101 alin. (2) lit. c)-g) se face de organele
abilitate, care vor sesiza serviciul de probaţiune cu privire la orice încălcare a
acestora.
     (3) Supravegherea executării obligaţiilor prevăzute în art. 101 alin. (2)
lit. d) şi lit. e) poate ﬁ realizată şi printr-un sistem electronic de supraveghere,
în condiţiile prevăzute de legea specială.
     (4) Pe durata supravegherii, serviciul de probaţiune are obligaţia să sesi-
zeze instanţa, dacă:
     a) au intervenit motive care justiﬁcă ﬁe modiﬁcarea obligaţiilor impuse de
instanţă, ﬁe încetarea executării unora dintre acestea;
     b) persoana supravegheată nu respectă măsurile de supraveghere sau nu
execută, în condiţiile stabilite, obligaţiile ce îi revin.
Art. 103. Modiﬁcarea sau încetarea obligaţiilor. (1) Dacă pe durata supra-
vegherii au intervenit motive care justiﬁcă ﬁe impunerea unor noi obligaţii,
ﬁe sporirea sau diminuarea condiţiilor de executare a celor existente, instanţa
dispune modiﬁcarea obligaţiilor în mod corespunzător, pentru a asigura
condamnatului şanse mai mari de reintegrare socială.
    (2) Instanţa dispune încetarea executării unora dintre obligaţiile pe care
le-a impus, când apreciază că menţinerea acestora nu mai este necesară.
Art. 104. Revocarea liberării condiţionate. (1) Dacă pe durata supra-
vegherii persoana condamnată, cu rea-credinţă, nu respectă măsurile de supra-
veghere sau nu execută obligaţiile impuse, instanţa revocă liberarea şi dispune
executarea restului de pedeapsă.
                                                    Codul penal al României   795

   (2) Dacă după acordarea liberării cel condamnat a săvârşit o nouă infrac-
ţiune, care a fost descoperită în termenul de supraveghere şi pentru care s-a
pronunţat o condamnare la pedeapsa închisorii, chiar după expirarea acestui
termen, instanţa revocă liberarea şi dispune executarea restului de pedeapsă.
Pedeapsa pentru noua infracţiune se stabileşte şi se execută, după caz, potrivit
dispoziţiilor de la recidivă sau pluralitate intermediară.
   (3) Dispoziţiile alin. (1) şi alin. (2) se aplică în mod corespunzător şi în
cazul liberării condiţionate din executarea pedepsei detenţiunii pe viaţă.
Art. 105. Anularea liberării condiţionate. (1) Dacă pe parcursul terme-
nului de supraveghere se descoperă că persoana condamnată mai săvârşise
o infracţiune până la acordarea liberării, pentru care i s-a aplicat pedeapsa
închisorii chiar după expirarea acestui termen, liberarea se anulează, apli-
cându-se, după caz, dispoziţiile privitoare la concursul de infracţiuni, recidivă
sau pluralitate intermediară.
    (2) În cazul în care, în raport de pedeapsa rezultată, sunt îndeplinite con-
diţiile prevăzute în art. 99 sau art. 100, instanţa poate acorda liberarea condi-
ţionată. Dacă s-a dispus liberarea, termenul de supraveghere se calculează de
la data acordării primei liberări.
    (3) Când, după anulare, instanţa dispune executarea pedepsei rezultante,
partea din durata pedepsei complementare a interzicerii exercitării unor
drepturi neexecutată la data anulării liberării se va executa după executarea
pedepsei închisorii.
Art. 106. Efectele liberării condiţionate. În cazul în care condamnatul nu a
săvârşit o nouă infracţiune descoperită până la expirarea termenului de supra-
veghere, nu s-a dispus revocarea liberării condiţionate şi nu s-a descoperit o
cauză de anulare, pedeapsa se consideră executată.

                             TITLUL IV
                          Măsurile de siguranţă

                             CAPITOLUL I
                            Dispoziţii generale
Art. 107. Scopul măsurilor de siguranţă. (1) Măsurile de siguranţă au ca
scop înlăturarea unei stări de pericol şi preîntâmpinarea săvârşirii faptelor
prevăzute de legea penală.
   (2) Măsurile de siguranţă se iau faţă de persoana care a comis o faptă           RO
prevăzută de legea penală, nejustiﬁcată.
   (3) Măsurile de siguranţă se pot lua şi în situaţia în care făptuitorului nu i
se aplică o pedeapsă.
796   Codex penal

Art. 108. Categoriile măsurilor de siguranţă. Măsurile de siguranţă sunt:
  a) obligarea la tratament medical;
  b) internarea medicală;
  c) interzicerea ocupării unei funcţii sau a exercitării unei profesii;
  d) conﬁscarea specială;
  e) conﬁscarea extinsă.

                           CAPITOLUL II
                     Regimul măsurilor de siguranţă
Art. 109. Obligarea la tratament medical. (1) Dacă făptuitorul, din cauza
unei boli, inclusiv cea provocată de consumul cronic de alcool sau de alte
substanţe psihoactive, prezintă pericol pentru societate, poate ﬁ obligat să
urmeze un tratament medical până la însănătoşire sau până la obţinerea unei
ameliorări care să înlăture starea de pericol.
   (2) Când persoana faţă de care s-a luat această măsură nu urmează trata-
mentul, se poate dispune internarea medicală.
   (3) Dacă persoana obligată la tratament este condamnată la o pedeapsă pri-
vativă de libertate, tratamentul se efectuează şi în timpul executării pedepsei.
Art. 110. Internarea medicală. Când făptuitorul este bolnav psihic, consu-
mator cronic de substanţe psihoactive sau suferă de o boală infectocontagioasă
şi prezintă pericol pentru societate, se poate lua măsura internării într-o
unitate sanitară de specialitate, până la însănătoşire sau până la obţinerea unei
ameliorări care să înlăture starea de pericol.
Art. 111. Interzicerea ocupării unei funcţii sau a exercitării unei pro-
fesii. (1) Când făptuitorul a săvârşit fapta datorită incapacităţii, nepregătirii
sau altor cauze care îl fac inapt pentru ocuparea unei anumite funcţii, pentru
exercitarea unei profesii sau meserii ori pentru desfăşurarea unei alte activităţi,
se poate lua măsura interzicerii exercitării dreptului de a ocupa acea funcţie
ori de a exercita acea profesie, meserie sau activitate.
   (2) Măsura de siguranţă poate ﬁ revocată la cerere, după trecerea unui ter-
men de cel puţin un an, dacă se constată că temeiurile care au impus luarea ei
au încetat. O nouă cerere nu se poate face decât după trecerea unui termen de
cel puţin un an de la data respingerii cererii anterioare.
Art. 112. Conﬁscarea specială. (1) Sunt supuse conﬁscării speciale:
   a) bunurile produse prin săvârşirea faptei prevăzute de legea penală;
   b) bunurile care au fost folosite, în orice mod, sau destinate a ﬁ folosite la
săvârşirea unei fapte prevăzute de legea penală, dacă sunt ale făptuitorului sau
dacă, aparţinând altei persoane, aceasta a cunoscut scopul folosirii lor;
                                                          Codul penal al României    797

    c) bunurile folosite, imediat după săvârşirea faptei, pentru a asigura
scăparea făptuitorului sau păstrarea folosului ori a produsului obţinut, dacă
sunt ale făptuitorului sau dacă, aparţinând altei persoane, aceasta a cunoscut
scopul folosirii lor;
    d) bunurile care au fost date pentru a determina săvârşirea unei fapte pre-
văzute de legea penală sau pentru a răsplăti pe făptuitor;
    e) bunurile dobândite prin săvârşirea faptei prevăzute de legea penală,
dacă nu sunt restituite persoanei vătămate şi în măsura în care nu servesc la
despăgubirea acesteia;
    f) bunurile a căror deţinere este interzisă de legea penală.
    (2) În cazul prevăzut în alin. (1) lit. b) şi lit. c), dacă valoarea bunurilor supuse
conﬁscării este vădit disproporţionată faţă de natura şi gravitatea faptei, se
dispune conﬁscarea în parte, prin echivalent bănesc, ţinând seama de urmarea
produsă sau care s-ar ﬁ putut produce şi de contribuţia bunului la aceasta.
Dacă bunurile au fost produse, modiﬁcate sau adaptate în scopul săvârşirii
faptei prevăzute de legea penală, se dispune conﬁscarea lor în întregime.
    (3) În cazurile prevăzute în alin. (1) lit. b) şi lit. c), dacă bunurile nu pot ﬁ
conﬁscate, întrucât nu aparţin infractorului, iar persoana căreia îi aparţin nu a
cunoscut scopul folosirii lor, se va conﬁsca echivalentul în bani al acestora, cu
aplicarea dispoziţiilor alin. (2).
    (4) Dispoziţiile alin. (1) lit. b) nu se aplică în cazul faptelor săvârşite prin
presă.
    (5) Dacă bunurile supuse conﬁscării potrivit alin. (1) lit. b)-e) nu se găsesc,
în locul lor se conﬁscă bani şi bunuri până la concurenţa valorii acestora.
    (6) Se conﬁscă, de asemenea, bunurile şi banii obţinuţi din exploatarea
bunurilor supuse conﬁscării, precum şi bunurile produse de acestea, cu
excepţia bunurilor prevăzute în alin. (1) lit. b) şi lit. c).
Art. 1121. Conﬁscarea extinsă. (1) Sunt supuse conﬁscării şi alte bunuri decât
cele menţionate la art. 112, în cazul în care persoana este condamnată pentru
comiterea uneia dintre următoarele infracţiuni, dacă fapta este susceptibilă să
îi procure un folos material şi pedeapsa prevăzută de lege este închisoarea de
4 ani sau mai mare:
    a) infracţiuni privind traﬁcul de droguri şi de precursori;
    b) infracţiuni privind traﬁcul şi exploatarea persoanelor vulnerabile;
    c) infracţiuni privind frontiera de stat a României;
    d) infracţiunea de spălare a banilor;
    e) infracţiuni din legislaţia privind prevenirea şi combaterea pornograﬁei;
    f) infracţiuni din legislaţia privind combaterea terorismului;                          RO
    g) constituirea unui grup infracţional organizat;
    h) infracţiuni contra patrimoniului;
798      Codex penal

    i)4)) nerespectarea regimului armelor, muniţiilor, materialelor nucleare,
materiilor explozive şi al precursorilor de explozivi restricţionaţi;
    j) falsiﬁcarea de monede, timbre sau de alte valori;
    k) divulgarea secretului economic, concurenţa neloială, nerespectarea
dispoziţiilor privind operaţii de import sau export, deturnarea de fonduri,
infracţiuni privind regimul importului şi al exportului, precum şi al introducerii
şi scoaterii din ţară de deşeuri şi reziduuri;
    l) infracţiuni privind jocurile de noroc;
    m) infracţiuni de corupţie, infracţiunile asimilate acestora, precum şi infrac-
ţiunile împotriva intereselor ﬁnanciare ale Uniunii Europene;
    n) infracţiuni de evaziune ﬁscală;
    o) infracţiuni privind regimul vamal;
    p) infracţiuni de fraudă comise prin sisteme informatice şi mijloace de
plată electronice;
    q) traﬁcul de organe, ţesuturi sau celule de origine umană.
    (2) Conﬁscarea extinsă se dispune dacă sunt îndeplinite cumulativ urmă-
toarele condiţii:
    a) valoarea bunurilor dobândite de persoana condamnată, într-o perioadă
de 5 ani înainte şi, dacă este cazul, după momentul săvârşirii infracţiunii, până
la data emiterii actului de sesizare a instanţei, depăşeşte în mod vădit veniturile
obţinute de aceasta în mod licit;
    b) instanţa are convingerea că bunurile respective provin din activităţi
infracţionale de natura celor prevăzute la alin. (1).
    (3) Pentru aplicarea dispoziţiilor alin. (2) se va ţine seama şi de valoarea
bunurilor transferate de către persoana condamnată ori de un terţ unui membru
al familiei sau unei persoane juridice asupra căreia persoana condamnată
deţine controlul.
    (4) Prin bunuri, conform prezentului articol, se înţelege şi sumele de bani.
    (5) La stabilirea diferenţei dintre veniturile licite şi valoarea bunurilor
dobândite se vor avea în vedere valoarea bunurilor la data dobândirii lor şi
cheltuielile făcute de persoana condamnată, membrii familiei acesteia.
    (6) Dacă bunurile supuse conﬁscării nu se găsesc, în locul lor se conﬁscă
bani şi bunuri până la concurenţa valorii acestora.
    (7) Se conﬁscă, de asemenea, bunurile şi banii obţinuţi din exploatarea sau
folosirea bunurilor supuse conﬁscării, precum şi bunurile produse de acestea.
    (8) Conﬁscarea nu poate depăşi valoarea bunurilor dobândite în perioada
prevăzută la alin. (2), care excedează nivelului veniturilor licite ale persoanei
condamnate.

    4)
       Potrivit art. 28 pct. 2 din Legea nr. 49/2018: „În cuprinsul articolului 1121 alineatul (1)
litera i), expresia și al materiilor explozive se înlocuiește cu expresia materiilor explozive și al
precursorilor de explozivi restricționați”.
                                                       Codul penal al României   799

                                  TITLUL V
                                  Minoritatea

                           CAPITOLUL I
                Regimul răspunderii penale a minorului
Art. 113. Limitele răspunderii penale. (1) Minorul care nu a împlinit vârsta
de 14 ani nu răspunde penal.
   (2) Minorul care are vârsta între 14 şi 16 ani răspunde penal numai dacă se
dovedeşte că a săvârşit fapta cu discernământ.
   (3) Minorul care a împlinit vârsta de 16 ani răspunde penal potrivit legii.
Art. 114. Consecinţele răspunderii penale. (1) Faţă de minorul care, la data
săvârşirii infracţiunii, avea vârsta cuprinsă între 14 şi 18 ani se ia o măsură
educativă neprivativă de libertate.
   (2) Faţă de minorul prevăzut în alin. (1) se poate lua o măsură educativă
privativă de libertate în următoarele cazuri:
   a) dacă a mai săvârşit o infracţiune, pentru care i s-a aplicat o măsură edu-
cativă ce a fost executată ori a cărei executare a început înainte de comiterea
infracţiunii pentru care este judecat;
   b) atunci când pedeapsa prevăzută de lege pentru infracţiunea săvârşită
este închisoarea de 7 ani sau mai mare ori detenţiunea pe viaţă.
Art. 115. Măsurile educative. (1) Măsurile educative sunt neprivative de
libertate sau privative de libertate.
    1. Măsurile educative neprivative de libertate sunt:
    a) stagiul de formare civică;
    b) supravegherea;
    c) consemnarea la sfârşit de săptămână;
    d) asistarea zilnică.
    2. Măsurile educative privative de libertate sunt:
    a) internarea într-un centru educativ;
    b) internarea într-un centru de detenţie.
    (2) Alegerea măsurii educative care urmează să ﬁe luată faţă de minor se
face, în condiţiile art. 114, potrivit criteriilor prevăzute în art. 74.
Art. 116. Referatul de evaluare. (1) În vederea efectuării evaluării mino-
rului, potrivit criteriilor prevăzute în art. 74, instanţa va solicita serviciului de
                                                                                        RO
probaţiune întocmirea unui referat care va cuprinde şi propuneri motivate
referitoare la natura şi durata programelor de reintegrare socială pe care
minorul ar trebui să le urmeze, precum şi la alte obligaţii ce pot ﬁ impuse
acestuia de către instanţă.
800   Codex penal

    (2) Referatul de evaluare privind respectarea condiţiilor de executare a
măsurii educative sau a obligaţiilor impuse se întocmeşte de către serviciul de
probaţiune în toate cazurile în care instanţa dispune asupra măsurii educative
ori asupra modiﬁcării sau încetării executării obligaţiilor impuse, cu excepţia
situaţiei prevăzute la art. 126, când acesta va ﬁ întocmit de către centrul
educativ ori de detenţie.

                        CAPITOLUL II
        Regimul măsurilor educative neprivative de libertate
Art. 117. Stagiul de formare civică. (1) Măsura educativă a stagiului de
formare civică constă în obligaţia minorului de a participa la un program cu
o durată de cel mult 4 luni, pentru a-l ajuta să înţeleagă consecinţele legale şi
sociale la care se expune în cazul săvârşirii de infracţiuni şi pentru a-l respon-
sabiliza cu privire la comportamentul său viitor.
   (2) Organizarea, asigurarea participării şi supravegherea minorului, pe
durata cursului de formare civică, se fac sub coordonarea serviciului de proba-
ţiune, fără a afecta programul şcolar sau profesional al minorului.
Art. 118. Supravegherea. Măsura educativă a supravegherii constă în con-
trolarea şi îndrumarea minorului în cadrul programului său zilnic, pe o durată
cuprinsă între două şi 6 luni, sub coordonarea serviciului de probaţiune,
pentru a asigura participarea la cursuri şcolare sau de formare profesională
şi prevenirea desfăşurării unor activităţi sau intrarea în legătură cu anumite
persoane care ar putea afecta procesul de îndreptare a acestuia.
Art. 119. Consemnarea la sfârşit de săptămână. (1) Măsura educativă a
consemnării la sfârşit de săptămână constă în obligaţia minorului de a nu
părăsi locuinţa în zilele de sâmbătă şi duminică, pe o durată cuprinsă între
4 şi 12 săptămâni, afară de cazul în care, în această perioadă, are obligaţia de
a participa la anumite programe ori de a desfăşura anumite activităţi impuse
de instanţă.
   (2) Supravegherea se face sub coordonarea serviciului de probaţiune.
Art. 120. Asistarea zilnică. (1) Măsura educativă a asistării zilnice constă
în obligaţia minorului de a respecta un program stabilit de serviciul de pro-
baţiune, care conţine orarul şi condiţiile de desfăşurare a activităţilor, precum
şi interdicţiile impuse minorului.
    (2) Măsura educativă a asistării zilnice se ia pe o durată cuprinsă între 3 şi 6
luni, iar supravegherea se face sub coordonarea serviciului de probaţiune.
Art. 121. Obligaţii ce pot ﬁ impuse minorului. (1) Pe durata executării
măsurilor educative neprivative de libertate, instanţa poate impune minorului
una sau mai multe dintre următoarele obligaţii:
                                                        Codul penal al României    801

    a) să urmeze un curs de pregătire şcolară sau formare profesională;
    b) să nu depăşească, fără acordul serviciului de probaţiune, limita terito-
rială stabilită de instanţă;
    c) să nu se aﬂe în anumite locuri sau la anumite manifestări sportive, cultu-
rale ori la alte adunări publice, stabilite de instanţă;
    d) să nu se apropie şi să nu comunice cu victima sau cu membri de familie ai
acesteia, cu participanţii la săvârşirea infracţiunii ori cu alte persoane stabilite
de instanţă;
    e) să se prezinte la serviciul de probaţiune la datele ﬁxate de acesta;
    f) să se supună măsurilor de control, tratament sau îngrijire medicală.
    (2) Când stabileşte obligaţia prevăzută în alin. (1) lit. d), instanţa indivi-
dualizează, în concret, conţinutul acestei obligaţii, ţinând seama de împreju-
rările cauzei.
    (3) Supravegherea executării obligaţiilor impuse de instanţă se face sub
coordonarea serviciului de probaţiune.
    (4) Pe durata executării măsurii educative neprivative de libertate, serviciul
de probaţiune are obligaţia să sesizeze instanţa, dacă:
    a) au intervenit motive care justiﬁcă ﬁe modiﬁcarea obligaţiilor impuse de
instanţă, ﬁe încetarea executării unora dintre acestea;
    b) persoana supravegheată nu respectă condiţiile de executare a măsurii
educative sau nu execută, în condiţiile stabilite, obligaţiile ce îi revin.
Art. 122. Modiﬁcarea sau încetarea obligaţiilor. (1) Dacă, pe parcursul
supravegherii, au intervenit motive care justiﬁcă ﬁe impunerea unor noi obli-
gaţii, ﬁe sporirea sau diminuarea condiţiilor de executare a celor existente,
instanţa dispune modiﬁcarea obligaţiilor în mod corespunzător, pentru a
asigura persoanei supravegheate şanse mai mari de îndreptare.
    (2) Instanţa dispune încetarea executării unora dintre obligaţiile pe care
le-a impus, când apreciază că menţinerea acestora nu mai este necesară.
Art. 123. Prelungirea sau înlocuirea măsurilor educative neprivative
de liber tate. (1) Dacă minorul nu respectă, cu rea-credinţă, condiţiile de
executare a măsurii educative sau a obligaţiilor impuse, instanţa dispune:
   a) prelungirea măsurii educative, fără a putea depăşi maximul prevăzut de
lege pentru aceasta;
   b) înlocuirea măsurii luate cu o altă măsură educativă neprivativă de liber-
tate mai severă;
   c) înlocuirea măsurii luate cu internarea într-un centru educativ, în cazul în
                                                                                          RO
care, iniţial, s-a luat măsura educativă neprivativă de libertate cea mai severă,
pe durata sa maximă.
   (2) În cazurile prevăzute în alin. (1) lit. a) şi lit. b), dacă nici de această dată
nu sunt respectate condiţiile de executare a măsurii educative sau a obligaţiilor
802   Codex penal

impuse, instanţa înlocuieşte măsura educativă neprivativă de libertate cu
măsura internării într-un centru educativ.
     (3) Dacă minorul aﬂat în executarea unei măsuri educative neprivative de
libertate săvârşeşte o nouă infracţiune sau este judecat pentru o infracţiune
concurentă săvârşită anterior, instanţa dispune:
     a) prelungirea măsurii educative luate iniţial, fără a putea depăşi maximul
prevăzut de lege pentru aceasta;
     b) înlocuirea măsurii luate iniţial cu o altă măsură educativă neprivativă de
libertate mai severă;
     c) înlocuirea măsurii luate iniţial cu o măsură educativă privativă de libertate.
     (4) În cazurile prevăzute în alin. (1) lit. a) şi lit. b), precum şi în alin. (3)
lit. a) şi lit. b), instanţa poate impune noi obligaţii în sarcina minorului ori
sporeşte condiţiile de executare a celor existente.

                       CAPITOLUL III
         Regimul măsurilor educative privative de libertate
Art. 124. Internarea într-un centru educativ. (1) Măsura educativă a inter-
nării într-un centru educativ constă în internarea minorului într-o instituţie
specializată în recuperarea minorilor, unde va urma un program de pregătire
şcolară şi formare profesională potrivit aptitudinilor sale, precum şi programe
de reintegrare socială.
   (2) Internarea se dispune pe o perioadă cuprinsă între unu şi 3 ani.
   (3) Dacă în perioada internării minorul săvârşeşte o nouă infracţiune sau
este judecat pentru o infracţiune concurentă săvârşită anterior, instanţa poate
menţine măsura internării într-un centru educativ, prelungind durata acesteia,
fără a depăşi maximul prevăzut de lege, sau o poate înlocui cu măsura internării
într-un centru de detenţie.
   (4) În cazul în care pe durata internării minorul a dovedit interes constant
pentru însuşirea cunoştinţelor şcolare şi profesionale şi a făcut progrese
evidente în vederea reintegrării sociale, după executarea a cel puţin jumătate
din durata internării, instanţa poate dispune:
   a) înlocuirea internării cu măsura educativă a asistării zilnice pe o perioadă
egală cu durata internării neexecutate, dar nu mai mult de 6 luni, dacă persoana
internată nu a împlinit vârsta de 18 ani;
   b) liberarea din centrul educativ, dacă persoana internată a împlinit vârsta
de 18 ani.
   (5) Odată cu înlocuirea sau liberarea instanţa impune respectarea uneia sau
mai multora dintre obligaţiile prevăzute în art. 121 până la împlinirea duratei
măsurii internării.
   (6) Dacă minorul nu respectă, cu rea-credinţă, condiţiile de executare a
măsurii asistării zilnice sau obligaţiile impuse, instanţa revine asupra înlocuirii
                                                        Codul penal al României   803

sau liberării şi dispune executarea restului rămas neexecutat din durata măsurii
internării într-un centru educativ.
    (7) În cazul săvârşirii, până la împlinirea duratei internării, a unei noi infrac-
ţiuni de către o persoană care nu a împlinit vârsta de 18 ani şi faţă de care s-a
dispus înlocuirea măsurii internării într-un centru educativ cu măsura asistării
zilnice, instanţa revine asupra înlocuirii şi dispune:
    a) executarea restului rămas din durata măsurii internării iniţiale, cu posibili-
tatea prelungirii duratei acesteia până la maximul prevăzut de lege;
    b) internarea într-un centru de detenţie.
Art. 125. Internarea într-un centru de detenţie. (1) Măsura educativă a
internării într-un centru de detenţie constă în internarea minorului într-o insti-
tuţie specializată în recuperarea minorilor, cu regim de pază şi supraveghere,
unde va urma programe intensive de reintegrare socială, precum şi programe
de pregătire şcolară şi formare profesională potrivit aptitudinilor sale.
    (2) Internarea se dispune pe o perioadă cuprinsă între 2 şi 5 ani, afară de
cazul în care pedeapsa prevăzută de lege pentru infracţiunea săvârşită este
închisoarea de 20 de ani sau mai mare ori detenţiunea pe viaţă, când internarea
se ia pe o perioadă cuprinsă între 5 şi 15 ani.
    (3) Dacă în perioada internării minorul săvârşeşte o nouă infracţiune
sau este judecat pentru o infracţiune concurentă săvârşită anterior, instanţa
prelungeşte măsura internării, fără a depăşi maximul prevăzut în alin. (2),
determinat în raport cu pedeapsa cea mai grea dintre cele prevăzute de lege
pentru infracţiunile săvârşite. Din durata măsurii educative se scade perioada
executată până la data hotărârii.
    (4) În cazul în care pe durata internării minorul a dovedit interes constant
pentru însuşirea cunoştinţelor şcolare şi profesionale şi a făcut progrese
evidente în vederea reintegrării sociale, după executarea a cel puţin jumătate
din durata internării, instanţa poate dispune:
    a) înlocuirea internării cu măsura educativă a asistării zilnice pe o perioadă
egală cu durata internării neexecutate, dar nu mai mult de 6 luni, dacă persoana
internată nu a împlinit vârsta de 18 ani;
    b) liberarea din centrul de detenţie, dacă persoana internată a împlinit
vârsta de 18 ani.
    (5) Odată cu înlocuirea sau liberarea, instanţa impune respectarea uneia
sau mai multora dintre obligaţiile prevăzute în art. 121, până la împlinirea
duratei măsurii internării.
    (6) Dacă minorul nu respectă, cu rea-credinţă, condiţiile de executare a
măsurii asistării zilnice sau obligaţiile impuse, instanţa revine asupra înlocuirii      RO
sau liberării şi dispune executarea restului rămas neexecutat din durata măsurii
internării într-un centru de detenţie.
    (7) În cazul săvârşirii, până la împlinirea duratei internării, a unei noi infrac-
ţiuni de către o persoană care nu a împlinit vârsta de 18 ani şi faţă de care
804   Codex penal

s-a dispus înlocuirea măsurii internării într-un centru de detenţie cu măsura
asistării zilnice, instanţa revine asupra înlocuirii şi dispune:
    a) executarea restului rămas din durata măsurii internării într-un centru de
detenţie;
    b) prelungirea duratei acestei internări în condiţiile prevăzute în alin. (3).
Art. 126. Schimbarea regimului de executare. Dacă în cursul executării
unei măsuri educative privative de libertate persoana internată, care a împlinit
vârsta de 18 ani, are un comportament prin care inﬂuenţează negativ sau
împiedică procesul de recuperare şi reintegrare a celorlalte persoane internate,
instanţa poate dispune continuarea executării măsurii educative într-un
penitenciar.
Art. 127. Calculul duratei măsurilor educative. În cazul măsurilor educative
privative de libertate, dispoziţiile art. 71-73 se aplică în mod corespunzător.

                             CAPITOLUL IV
                             Dispoziţii comune
Art. 128. Efectele cauzelor de atenuare şi agravare. În cazul infracţiunilor
săvârşite în timpul minorităţii, cauzele de atenuare şi agravare sunt avute în
vedere la alegerea măsurii educative şi produc efecte între limitele prevăzute
de lege pentru ﬁecare măsură educativă.
Art. 129. Pluralitatea de infracţiuni. (1) În caz de concurs de infracţiuni
săvârşite în timpul minorităţii se stabileşte şi se ia o singură măsură educativă
pentru toate faptele, în condiţiile art. 114, ţinând seama de criteriile prevăzute
în art. 74.
    (2) În cazul săvârşirii a două infracţiuni, dintre care una în timpul mino-
rităţii şi una după majorat, pentru infracţiunea comisă în timpul minorităţii
se ia o măsură educativă, iar pentru infracţiunea săvârşită după majorat se
stabileşte o pedeapsă, după care:
    a) dacă măsura educativă este neprivativă de libertate, se execută numai
pedeapsa;
    b) dacă măsura educativă este privativă de libertate, iar pedeapsa este închi-
soarea, se aplică pedeapsa închisorii, care se majorează cu o durată egală cu cel
puţin o pătrime din durata măsurii educative ori din restul rămas neexecutat
din aceasta la data săvârşirii infracţiunii comise după majorat;
    c) dacă pedeapsa aplicată pentru infracţiunea săvârşită după majorat este
detenţiunea pe viaţă, se execută numai această pedeapsă;
    d) dacă măsura educativă este privativă de libertate, iar pedeapsa este
amenda, se execută măsura educativă, a cărei durată se majorează cu cel mult
6 luni, fără a depăşi maximul prevăzut de lege pentru aceasta.
                                                         Codul penal al României    805

    (3) În cazul prevăzut în alin. (2) lit. b), din durata pedepsei aplicate se scade
ceea ce s-a executat din momentul săvârşirii infracţiunii comise după majorat
până la data judecării.
    (4) În cazul săvârşirii după majorat a două sau mai multor infracţiuni
concurente se aplică mai întâi regulile referitoare la concursul de infracţiuni,
după care se face aplicarea dispoziţiilor alin. (2).
    (5) Pedeapsa stabilită potrivit dispoziţiilor alin. (2) lit. b) nu poate face obiec-
tul amânării aplicării pedepsei sau al suspendării executării sub supraveghere.
Art. 130. Descoperirea unei infracţiuni săvârşite în timpul minorităţii.
Dacă pe durata termenului de supraveghere al amânării aplicării pedepsei,
al suspendării sub supraveghere ori al liberării condiţionate se descoperă că
persoana supravegheată mai săvârşise o infracţiune în timpul minorităţii pentru
care s-a luat, chiar după expirarea acestui termen, o măsură educativă privativă
de libertate, amânarea, suspendarea sau liberarea se anulează, aplicându-se în
mod corespunzător dispoziţiile art. 129 alin. (2)-(4).
Art. 131. Prescripţia răspunderii penale a minorilor. Termenele de
prescripţie a răspunderii penale, prevăzute în art. 154, se reduc la jumătate
pentru cei care la data săvârşirii infracţiunii erau minori şi se întrerup sau se
suspendă în condiţiile prevăzute de lege pentru majori.
Art. 132. Prescripţia executării măsurilor educative. (1) Măsurile educa-
tive neprivative de libertate se prescriu într-un termen de 2 ani de la data
rămânerii deﬁnitive a hotărârii prin care au fost luate.
    (2) Măsurile educative privative de libertate se prescriu într-un ter men egal
cu durata măsurii educative luate, dar nu mai puţin de 2 ani.
    (3) Termenele de prescripţie a executării măsurilor educative se întrerup şi
se suspendă în condiţiile prevăzute de lege pentru majori.
    (4) În cazul înlocuirii măsurilor educative, executarea se prescrie în raport
cu măsura educativă mai grea şi curge de la data rămânerii deﬁnitive a hotărârii
prin care s-a dispus înlocuirea.
Art. 133. Efectele măsurilor educative. Măsurile educative nu atrag
interdicţii, decăderi sau incapacităţi.
Art. 134. Minorul devenit major. (1) Dispoziţiile prezentului titlu se aplică
şi majorilor care, la data săvârşirii infracţiunii, aveau vârsta cuprinsă între 14
şi 18 ani.
    (2) Când, la data pronunţării hotărârii prin care s-a luat o măsură educa-             RO
tivă privativă de libertate, infractorul a împlinit vârsta de 18 ani, instanţa,
ţinând seama de posibilităţile sale de îndreptare, de vârsta acestuia, precum
şi de celelalte criterii prevăzute în art. 74, poate dispune executarea măsurii
educative într-un penitenciar.
806   Codex penal

                          TITLUL VI
              Răspunderea penală a persoanei juridice

                              CAPITOLUL I
                             Dispoziţii generale
Art. 135. Condiţiile răspunderii penale a persoanei juridice. (1) Persoana
juridică, cu excepţia statului şi a autorităţilor publice, răspunde penal pentru
infracţiunile săvârşite în realizarea obiectului de activitate sau în interesul ori
în numele persoanei juridice.
    (2) Instituţiile publice nu răspund penal pentru infracţiunile săvârşite în
exercitarea unei activităţi ce nu poate face obiectul domeniului privat.
    (3) Răspunderea penală a persoanei juridice nu exclude răspunderea penală
a persoanei ﬁzice care a contribuit la săvârşirea aceleiaşi fapte.
Art. 136. Pedepsele aplicabile persoanei juridice. (1) Pedepsele aplicabile
persoanei juridice sunt principale şi complementare.
   (2) Pedeapsa principală este amenda.
   (3) Pedepsele complementare sunt:
   a) dizolvarea persoanei juridice;
   b) suspendarea activităţii sau a uneia dintre activităţile persoanei juridice
pe o durată de la 3 luni la 3 ani;
   c) închiderea unor puncte de lucru ale persoanei juridice pe o durată de la
3 luni la 3 ani;
   d) interzicerea de a participa la procedurile de achiziţii publice pe o durată
de la unu la 3 ani;
   e) plasarea sub supraveghere judiciară;
   f) aﬁşarea sau publicarea hotărârii de condamnare.
Art. 137. Stabilirea amenzii pentru persoana juridică. (1) Amenda constă
în suma de bani pe care persoana juridică este condamnată să o plătească
statului.
    (2) Cuantumul amenzii se stabileşte prin sistemul zilelor-amendă. Suma
corespunzătoare unei zile-amendă, cuprinsă între 100 şi 5.000 lei, se înmulţeşte
cu numărul zilelor-amendă, care este cuprins între 30 de zile şi 600 de zile.
    (3) Instanţa stabileşte numărul zilelor-amendă ţinând cont de criteriile gene-
rale de individualizare a pedepsei. Cuantumul sumei corespunzătoare unei
zile-amendă se determină ţinând seama de cifra de afaceri, în cazul persoanei
juridice cu scop lucrativ, respectiv de valoarea activului patrimonial în cazul
altor persoane juridice, precum şi de celelalte obligaţii ale persoanei juridice.
    (4) Limitele speciale ale zilelor-amendă sunt cuprinse între:
    a) 60 şi 180 de zile-amendă, când legea prevede pentru infracţiunea săvâr-
şită numai pedeapsa amenzii;
                                                       Codul penal al României   807

   b) 120 şi 240 de zile-amendă, când legea prevede pedeapsa închisorii de cel
mult 5 ani, unică sau alternativ cu pedeapsa amenzii;
   c) 180 şi 300 de zile-amendă, când legea prevede pedeapsa închisorii de
cel mult 10 ani;
   d) 240 şi 420 de zile-amendă, când legea prevede pedeapsa închisorii de
cel mult 20 de ani;
   e) 360 şi 510 de zile-amendă, când legea prevede pedeapsa închisorii mai
mare de 20 de ani sau detenţiunea pe viaţă.
   (5) Când prin infracţiunea săvârşită persoana juridică a urmărit obţinerea
unui folos patrimonial, limitele speciale ale zilelor-amendă prevăzute de lege
pentru infracţiunea comisă se pot majora cu o treime, fără a se depăşi maximul
general al amenzii. La stabilirea amenzii se va ţine seama de valoarea folosului
patrimonial obţinut sau urmărit.

                       CAPITOLUL II
  Regimul pedepselor complementare aplicate persoanei juridice
Art. 138. Aplicarea şi executarea pedepselor complementare în cazul
persoanei juridice. (1) Aplicarea uneia sau mai multor pedepse complemen-
tare se dispune atunci când instanţa constată că, faţă de natura şi gravitatea
infracţiunii, precum şi de împrejurările cauzei, aceste pedepse sunt necesare.
    (2) Aplicarea uneia sau mai multor pedepse complementare este obliga-
torie când legea prevede această pedeapsă.
    (3) Pedepsele complementare prevăzute în art. 136 alin. (3) lit. b)-f) se pot
aplica în mod cumulativ.
    (4) Executarea pedepselor complementare începe după rămânerea deﬁni-
tivă a hotărârii de condamnare.
Art. 139. Dizolvarea persoanei juridice. (1) Pedeapsa complementară a
dizolvării persoanei juridice se aplică atunci când:
    a) persoana juridică a fost constituită în scopul săvârşirii de infracţiuni;
    b) obiectul său de activitate a fost deturnat în scopul comiterii de infracţiuni,
iar pedeapsa prevăzută de lege pentru infracţiunea săvârşită este închisoarea
mai mare de 3 ani.
    (2) În caz de neexecutare, cu rea-credinţă, a uneia dintre pedepsele com-
plementare prevăzute în art. 136 alin. (3) lit. b)-e), instanţa dispune dizolvarea
persoanei juridice.
    (3) Abrogat.
                                                                                        RO
Art. 140. Suspendarea activităţii persoanei juridice. (1) Pedeapsa comple-
mentară a suspendării activităţii persoanei juridice constă în interzicerea desfă-
şurării activităţii sau a uneia dintre activităţile persoanei juridice în realizarea
căreia a fost săvârşită infracţiunea.
808   Codex penal

   (2) În caz de neexecutare, cu rea-credinţă, a pedepsei complementare pre-
văzute în art. 136 alin. (3) lit. f), instanţa dispune suspendarea activităţii sau
a uneia dintre activităţile persoanei juridice până la punerea în executare a
pedepsei complementare, dar nu mai mult de 3 luni.
   (3) Dacă până la împlinirea termenului prevăzut în alin. (2) pedeapsa
complementară nu a fost pusă în executare, instanţa dispune dizolvarea
persoanei juridice.
Art. 141. Neaplicarea dizolvării sau suspendării activităţii persoanei
juridice. (1) Pedepsele complementare prevăzute în art. 136 alin. (3) lit. a)
şi lit. b) nu pot ﬁ aplicate instituţiilor publice, partidelor politice, sindicatelor,
patronatelor şi organizaţiilor religioase ori aparţinând minorităţilor naţionale,
constituite potrivit legii.
    (2) Dispoziţiile alin. (1) se aplică şi persoanelor juridice care îşi desfăşoară
activitatea în domeniul presei.
Art. 142. Închiderea unor puncte de lucru ale persoanei juridice.
(1) Pedeapsa complementară a închiderii unor puncte de lucru ale persoanei
juridice constă în închiderea unuia sau mai multora dintre punctele de lucru
aparţinând persoanei juridice cu scop lucrativ, în care s-a desfăşurat activitatea
în realizarea căreia a fost săvârşită infracţiunea.
    (2) Dispoziţiile alin. (1) nu se aplică persoanelor juridice care îşi desfăşoară
activitatea în domeniul presei.
Art. 143. Interzicerea de a participa la procedurile de achiziţii publice.
Pedeapsa complementară a interzicerii de a participa la procedurile de achiziţii
publice constă în interzicerea de a participa, direct sau indirect, la procedurile
pentru atribuirea contractelor de achiziţii publice, prevăzute de lege.
Art. 144. Plasarea sub supraveghere judiciară. (1) Pedeapsa comple-
mentară a plasării sub supraveghere judiciară presupune desfăşurarea sub
supravegherea unui mandatar judiciar a activităţii care a ocazionat comiterea
infracţiunii, pe o perioadă de la un an la 3 ani.
    (2) Mandatarul judiciar are obligaţia de a sesiza instanţa atunci când
constată că persoana juridică nu a luat măsurile necesare în vederea prevenirii
comiterii de noi infracţiuni. În cazul în care instanţa constată că sesizarea
este întemeiată, dispune înlocuirea acestei pedepse cu pedeapsa prevăzută la
art. 140.
    (3) Plasarea sub supraveghere judiciară nu se aplică în cazul persoanelor
juridice menţionate în art. 141.
Art. 145. Aﬁşarea sau publicarea hotărârii de condamnare. (1) Aﬁşarea
hotărârii deﬁnitive de condamnare sau publicarea acesteia se realizează pe
cheltuiala persoanei juridice condamnate.
                                                     Codul penal al României   809

    (2) Prin aﬁşarea sau publicarea hotărârii de condamnare nu poate ﬁ dezvă-
luită identitatea altor persoane.
    (3) Aﬁşarea hotărârii de condamnare se realizează în extras, în forma şi
locul stabilite de instanţă, pentru o perioadă cuprinsă între o lună şi 3 luni.
    (4) Publicarea hotărârii de condamnare se face în extras şi în forma
stabilită de instanţă, prin intermediul presei scrise sau audiovizuale ori prin
alte mijloace de comunicare audiovizuală, desemnate de instanţă.
    (5) Dacă publicarea se face prin presa scrisă sau audiovizuală, instanţa sta-
bileşte numărul apariţiilor, care nu poate ﬁ mai mare de 10, iar în cazul publi-
cării prin alte mijloace audiovizuale durata acesteia nu poate depăşi 3 luni.

                             CAPITOLUL III
                             Dispoziţii comune
Art. 146. Recidiva în cazul persoanei juridice. (1) Există recidivă pentru
persoana juridică atunci când, după rămânerea deﬁnitivă a unei hotărâri de
condamnare şi până la reabilitare, persoana juridică săvârşeşte din nou o
infracţiune, cu intenţie sau cu intenţie depăşită.
   (2) În caz de recidivă, limitele speciale ale pedepsei prevăzute de lege pentru
noua infracţiune se majorează cu jumătate, fără a depăşi maximul general al
pedepsei amenzii.
   (3) Dacă amenda anterioară nu a fost executată, în tot sau în parte, amenda
stabilită pentru noua infracţiune, potrivit alin. (2), se adaugă la pedeapsa ante-
rioară sau la restul rămas neexecutat din aceasta.
   (4) Dispoziţiile art. 42 se aplică în mod corespunzător.
Art. 147. Atenuarea şi agravarea răspunderii penale a persoanei juri-
dice. (1) În caz de concurs de infracţiuni, de pluralitate intermediară sau de
cauze de atenuare ori agravare a răspunderii penale, persoanei juridice i se
aplică regimul amenzii prevăzut de lege pentru persoana ﬁzică.
    (2) În caz de pluralitate de infracţiuni, pedepsele complementare de natură
diferită, cu excepţia dizolvării, sau cele de aceeaşi natură, dar cu conţinut
diferit, se cumulează, iar dintre pedepsele complementare de aceeaşi natură şi
cu acelaşi conţinut se aplică cea mai grea.
    (3) În caz de pluralitate de infracţiuni, măsurile de siguranţă luate conform
art. 112 se cumulează.
Art. 148. Prescripţia răspunderii penale. Răspunderea penală a persoa-
nei juridice se prescrie în condiţiile prevăzute de lege pentru persoana ﬁzică,      RO
dispoziţiile art. 153-156 aplicându-se în mod corespunzător.
Art. 149. Prescripţia executării pedepsei. (1) Termenul de prescripţie a
executării pedepsei amenzii aplicate persoanei juridice este de 5 ani.
810   Codex penal

   (2) Executarea pedepselor complementare aplicate persoanelor juridice
se prescrie într-un termen de 3 ani, care curge de la data la care pedeapsa
amenzii a fost executată sau considerată ca executată.
   (3) Dispoziţiile art. 161, art. 162 alin. (2), art. 163 şi art. 164 se aplică în
mod corespunzător.
Art. 150. Reabilitarea persoanei juridice. Reabilitarea persoanei juridice
are loc de drept dacă, în decurs de 3 ani de la data la care pedeapsa amenzii
sau pedeapsa complementară a fost executată sau considerată ca executată,
aceasta nu a mai săvârşit nicio altă infracţiune.
Art. 151. Efectele comasării şi divizării persoanei juridice. (1) În cazul pierderii
personalităţii juridice prin fuziune, absorbţie sau divizare intervenită după comite-
rea infracţiunii, răspunderea penală şi consecinţele acesteia se vor angaja:
    a) în sarcina persoanei juridice create prin fuziune;
    b) în sarcina persoanei juridice absorbante;
    c) în sarcina persoanelor juridice care au fost create prin divizare sau care
au dobândit fracţiuni din patrimoniul persoanei divizate.
    (2) În cazul prevăzut la alin. (1), la individualizarea pedepsei se va ţine seama
de cifra de afaceri, respectiv de valoarea activului patrimonial al persoanei
juridice care a comis infracţiunea, precum şi de partea din patrimoniul acesteia
care a fost transmisă ﬁecărei persoane juridice participante la operaţiune.

                            TITLUL VII
              Cauzele care înlătură răspunderea penală
Art. 152. Efectele amnistiei. (1) Amnistia înlătură răspunderea penală
pentru infracţiunea săvârşită. Dacă intervine după condamnare, ea înlătură şi
executarea pedepsei pronunţate, precum şi celelalte consecinţe ale condam-
nării. Amenda încasată anterior amnistiei nu se restituie.
    (2) Amnistia nu are efecte asupra măsurilor de siguranţă şi asupra dreptu-
rilor persoanei vătămate.
Art. 153. Prescripţia răspunderii penale. (1) Prescripţia înlătură răspun-
derea penală.
   (2) Prescripţia nu înlătură răspunderea penală în cazul:
   a) infracţiunilor de genocid, contra umanităţii şi de război, indiferent de
data la care au fost comise;
   b) infracţiunilor prevăzute la art. 188 şi 189 şi al infracţiunilor intenţionate
urmate de moartea victimei.
   (3) Prescripţia nu înlătură răspunderea penală nici în cazul infracţiunilor
prevăzute la alin. (2) lit. b) pentru care nu s-a împlinit ter menul de prescripţie,
generală sau specială, la data intrării în vigoare a acestei dispoziţii.
                                                        Codul penal al României   811

Art. 154. Termenele de prescripţie a răspunderii penale. (1) Ter menele
de prescripţie a răspunderii penale sunt:
   a) 15 ani, când legea prevede pentru infracţiunea săvârşită pedeapsa deten-
ţiunii pe viaţă sau pedeapsa închisorii mai mare de 20 de ani;
   b) 10 ani, când legea prevede pentru infracţiunea săvârşită pedeapsa închi-
sorii mai mare de 10 ani, dar care nu depăşeşte 20 de ani;
   c) 8 ani, când legea prevede pentru infracţiunea săvârşită pedeapsa închisorii
mai mare de 5 ani, dar care nu depăşeşte 10 ani;
   d) 5 ani, când legea prevede pentru infracţiunea săvârşită pedeapsa închi-
sorii mai mare de un an, dar care nu depăşeşte 5 ani;
   e) 3 ani, când legea prevede pentru infracţiunea săvârşită pedeapsa închi-
sorii care nu depăşeşte un an sau amenda.
   (2) Termenele prevăzute în prezentul articol încep să curgă de la data
săvârşirii infracţiunii. În cazul infracţiunilor continue termenul curge de la
data încetării acţiunii sau inacţiunii, în cazul infracţiunilor continuate, de la
data săvârşirii ultimei acţiuni sau inacţiuni, iar în cazul infracţiunilor de obicei,
de la data săvârşirii ultimului act.
   (3) În cazul infracţiunilor progresive, termenul de prescripţie a răspunderii
penale începe să curgă de la data săvârşirii acţiunii sau inacţiunii şi se calcu-
lează în raport cu pedeapsa corespunzătoare rezultatului deﬁnitiv produs.
   (4)5)) În cazul infracţiunilor contra libertăţii şi integrităţii sexuale, al celor
de traﬁc şi exploatare a persoanelor vulnerabile, precum şi al infracţiunii de
pornograﬁe infantilă, săvârşite faţă de un minor, termenul de prescripţie
începe să curgă de la data la care acesta a devenit major. Dacă minorul a
decedat înainte de împlinirea majoratului, termenul de prescripţie începe să
curgă de la data decesului.
Art. 155. Întreruperea cursului prescripţiei răspunderii penale. (1)
Cursul termenului prescripţiei răspunderii penale se întrerupe prin îndepli-
nirea oricărui act de procedură în cauză.
   (2) După ﬁecare întrerupere începe să curgă un nou termen de prescripţie.
   (3) Întreruperea cursului prescripţiei produce efecte faţă de toţi partici-
panţii la infracţiune, chiar dacă actul de întrerupere priveşte numai pe unii
dintre ei.
   (4) Termenele prevăzute la art. 154, dacă au fost depăşite cu încă o dată,
vor ﬁ socotite îndeplinite oricâte întreruperi ar interveni.
   (5) Admiterea în principiu a cererii de redeschidere a procesului penal face
să curgă un nou termen de prescripţie a răspunderii penale.
Art. 156. Suspendarea cursului prescripţiei răspunderii penale. (1) Cursul               RO
ter menului prescripţiei răspunderii penale este suspendat pe timpul cât o
   5)
     Alin. (4) al art. 154 este reprodus astfel cum a fost modiﬁcat prin art. I pct. 1
din O.U.G. nr. 18/2016.
812   Codex penal

dispoziţie legală sau o împrejurare de neprevăzut ori de neînlăturat împiedică
punerea în mişcare a acţiunii penale sau continuarea procesului penal.
   (2) Prescripţia îşi reia cursul din ziua în care a încetat cauza de suspen-
dare.
Art. 157. Lipsa plângerii prealabile. (1) În cazul infracţiunilor pentru care
punerea în mişcare a acţiunii penale este condiţionată de introducerea unei
plângeri prealabile de către persoana vătămată, lipsa acestei plângeri înlătură
răspunderea penală.
   (2) Fapta care a adus o vătămare mai multor persoane atrage răspunderea
penală, chiar dacă plângerea prealabilă s-a făcut numai de către una dintre ele.
   (3) Fapta atrage răspunderea penală a tuturor persoanelor ﬁzice sau juri-
dice care au participat la săvârşirea acesteia, chiar dacă plângerea prealabilă s-a
făcut numai cu privire la una dintre acestea.
   (4) În cazul în care cel vătămat este o persoană lipsită de capacitate de
exerciţiu ori cu capacitatea de exerciţiu restrânsă sau o persoană juridică ce
este reprezentată de făptuitor, acţiunea penală se poate pune în mişcare şi din
oﬁciu.
   (5) Dacă persoana vătămată a decedat sau în cazul persoanei juridice aceasta
a fost lichidată, înainte de expirarea termenului prevăzut de lege pentru intro-
ducerea plângerii, acţiunea penală poate ﬁ pusă în mişcare din oﬁciu.
Art. 158. Retragerea plângerii prealabile. (1) Retragerea plângerii preala-
bile poate interveni până la pronunţarea unei hotărâri deﬁnitive, în cazul
infracţiunilor pentru care punerea în mişcare a acţiunii penale este condiţionată
de introducerea unei plângeri prealabile.
    (2) Retragerea plângerii prealabile înlătură răspunderea penală a persoanei
cu privire la care plângerea a fost retrasă.
    (3) Pentru persoanele lipsite de capacitate de exerciţiu, retragerea plângerii
prealabile se face numai de reprezentanţii lor legali. În cazul persoanelor cu
capacitate de exerciţiu restrânsă, retragerea se face cu încuviinţarea persoanelor
prevăzute de lege.
    (4) În cazul infracţiunilor pentru care punerea în mişcare a acţiunii penale
este condiţionată de introducerea unei plângeri prealabile, dar acţiunea penală
a fost pusă în mişcare din oﬁciu în condiţiile legii, retragerea plângerii produce
efecte numai dacă este însuşită de procuror.
Art. 159. Împăcarea. (1) Împăcarea poate interveni în cazul în care punerea
în mişcare a acţiunii penale s-a făcut din oﬁciu, dacă legea o prevede în mod
expres.
   (2) Împăcarea înlătură răspunderea penală şi stinge acţiunea civilă.
   (3) Împăcarea produce efecte numai cu privire la persoanele între care a
intervenit şi dacă are loc până la citirea actului de sesizare a instanţei.
                                                        Codul penal al României   813

    (4) Pentru persoanele lipsite de capacitate de exerciţiu, împăcarea se face
numai de reprezentanţii lor legali, iar persoanele cu capacitate de exerciţiu
restrânsă se pot împăca cu încuviinţarea persoanelor prevăzute de lege.
    (5) În cazul persoanei juridice, împăcarea se realizează de reprezentantul
său legal sau convenţional ori de către persoana desemnată în locul acestuia.
Împăcarea intervenită între persoana juridică ce a săvârşit infracţiunea şi per-
soana vătămată nu produce efecte faţă de persoanele ﬁzice care au participat
la comiterea aceleiaşi fapte.
    (6) În cazul în care infracţiunea este săvârşită de reprezentantul persoanei
juridice vătămate, dispoziţiile art. 158 alin. (4) se aplică în mod corespunzător.

                         TITLUL VIII
    Cauzele care înlătură sau modiﬁcă executarea pedepsei
Art. 160. Efectele graţierii. (1) Graţierea are ca efect înlăturarea, în totul sau
în parte, a executării pedepsei ori comutarea acesteia în alta mai uşoară.
    (2) Graţierea nu are efecte asupra pedepselor complementare şi măsurilor
educative neprivative de libertate, în afară de cazul când se dispune altfel prin
actul de graţiere.
    (3) Graţierea nu are efect asupra măsurilor de siguranţă şi asupra dreptu-
rilor persoanei vătămate.
    (4) Graţierea nu are efecte asupra pedepselor a căror executare este sus-
pendată sub supraveghere, în afară de cazul în care se dispune altfel prin actul
de graţiere.
Art. 161. Prescripţia executării pedepsei. (1) Prescripţia înlătură execu-
tarea pedepsei principale.
   (2) Prescripţia nu înlătură executarea pedepselor principale în cazul:
   a) infracţiunilor de genocid, contra umanităţii şi de război, indiferent de
data la care au fost comise;
   b) infracţiunilor prevăzute la art. 188 şi 189 şi al infracţiunilor intenţionate
urmate de moartea victimei.
   (3) Prescripţia nu înlătură executarea pedepselor principale nici în cazul
infracţiunilor prevăzute la alin. (2) lit. b) pentru care, la data intrării în vigoare
a acestei dispoziţii, nu s-a împlinit termenul de prescripţie a executării.
Art. 162. Termenele de prescripţie a executării pedepsei. (1) Ter menele
de prescripţie a executării pedepsei pentru persoana ﬁzică sunt:
   a) 20 de ani, când pedeapsa care urmează a ﬁ executată este detenţiunea pe            RO
viaţă sau închisoarea mai mare de 15 ani;
   b) 5 ani, plus durata pedepsei ce urmează a ﬁ executată, dar nu mai mult
de 15 ani, în cazul celorlalte pedepse cu închisoarea;
   c) 3 ani, în cazul când pedeapsa este amenda.
814   Codex penal

    (2) Termenele prevăzute în alin. (1) se socotesc de la data când hotărârea
de condamnare a rămas deﬁnitivă.
    (3) În cazul revocării sau anulării amânării aplicării pedepsei, suspendării
executării pedepsei sub supraveghere ori liberării condiţionate, termenul de
prescripţie începe să curgă de la data când hotărârea de revocare sau anulare
a rămas deﬁnitivă.
    (4) În cazul revocării liberării condiţionate, în condiţiile art. 104
alin. (1), ter menul de prescripţie începe să curgă de la data când hotărârea de
revocare a rămas deﬁnitivă şi se calculează în raport cu restul de pedeapsă
neexecutat.
    (5) În cazul înlocuirii pedepsei amenzii cu pedeapsa închisorii, ter menul de
prescripţie curge de la data când hotărârea de înlocuire a rămas deﬁnitivă şi se
calculează în raport cu durata pedepsei închisorii.
    (6) Pedepsele complementare aplicate persoanei ﬁzice şi măsurile de sigu-
ranţă nu se prescriu.
    (7) Prin pedeapsa ce se execută se înţelege pedeapsa stabilită de instanţă,
ţinându-se cont de cauzele ulterioare de modiﬁcare a acesteia.
Art. 163. Întreruperea cursului prescripţiei executării pedepsei. (1) Cursul
termenului de prescripţie a executării pedepsei se întrerupe prin începerea
executării pedepsei. Sustragerea de la executare, după începerea executării
pedepsei, face să curgă un nou termen de prescripţie de la data sustragerii.
    (2) Cursul termenului de prescripţie a executării se întrerupe şi prin săvâr-
şirea din nou a unei infracţiuni.
    (3) Cursul termenului de prescripţie a executării pedepsei amenzii se între-
rupe şi prin înlocuirea obligaţiei de plată a amenzii cu obligaţia de a presta o
muncă neremunerată în folosul comunităţii.
Art. 164. Suspendarea cursului prescripţiei executării pedepsei. (1) Cursul
termenului prescripţiei executării pedepsei este suspendat în cazurile şi
condiţiile prevăzute în Codul de procedură penală.
   (2) Prescripţia îşi reia cursul din ziua în care a încetat cauza de suspendare.

                           TITLUL IX
         Cauzele care înlătură consecinţele condamnării
Art. 165. Reabilitarea de drept. Reabilitarea are loc de drept în cazul
condamnării la pedeapsa amenzii, la pedeapsa închisorii care nu depăşeşte 2
ani sau la pedeapsa închisorii a cărei executare a fost suspendată sub suprave-
ghere, dacă în decurs de 3 ani condamnatul nu a săvârşit o altă infracţiune.
Art. 166. Reabilitarea judecătorească. (1) Condamnatul poate ﬁ reabilitat,
la cerere, de instanţă, după împlinirea următoarelor termene:
                                                         Codul penal al României    815

   a) 4 ani, în cazul condamnării la pedeapsa închisorii mai mare de 2 ani, dar
care nu depăşeşte 5 ani;
   b) 5 ani, în cazul condamnării la pedeapsa închisorii mai mare de 5 ani, dar
care nu depăşeşte 10 ani;
   c) 7 ani, în cazul condamnării la pedeapsa închisorii mai mare de 10 ani
sau în cazul pedepsei detenţiunii pe viaţă, comutată sau înlocuită cu pedeapsa
închisorii;
   d) 10 ani, în cazul condamnării la pedeapsa detenţiunii pe viaţă, consi-
derată executată ca urmare a graţierii, a împlinirii termenului de prescripţie a
executării pedepsei sau a liberării condiţionate.
   (2) Condamnatul decedat până la împlinirea termenului de reabilitare poate
ﬁ reabilitat dacă instanţa, evaluând comportarea condamnatului până la deces,
apreciază că merită acest beneﬁciu.
Art. 167. Calculul termenului de reabilitare. (1) Termenele prevăzute în
art. 165 şi art. 166 se socotesc de la data când a luat sfârşit executarea pedepsei
principale sau de la data când aceasta s-a prescris.
    (2) Pentru cei condamnaţi la pedeapsa amenzii, termenul curge din
momentul în care amenda a fost achitată integral sau executarea ei s-a stins
în orice alt mod.
    (3) În caz de graţiere totală sau de graţiere a restului de pedeapsă, termenul
curge de la data actului de graţiere, dacă la acea dată hotărârea de condamnare
era deﬁnitivă, sau de la data rămânerii deﬁnitive a hotărârii de condamnare,
dacă actul de graţiere se referă la infracţiuni în curs de judecată.
    (4) În caz de suspendare sub supraveghere a executării pedepsei, termenul
curge de la data împlinirii termenului de supraveghere.
    (5) În cazul condamnărilor succesive, termenul de reabilitare se calculează în
raport cu pedeapsa cea mai grea şi curge de la data executării ultimei pedepse.
Art. 168. Condiţiile reabilitării judecătoreşti. Cererea de reabilitare jude-
cătorească se admite dacă cel condamnat întruneşte următoarele condiţii:
    a) nu a săvârşit o altă infracţiune în intervalul de timp prevăzut în art. 166;
    b) a achitat integral cheltuielile de judecată şi şi-a îndeplinit obligaţiile civile
stabilite prin hotărârea de condamnare, afară de cazul când acesta dovedeşte
că nu a avut posibilitatea să le îndeplinească sau când partea civilă a renunţat
la despăgubiri.
Art. 169. Efectele reabilitării de drept sau judecătoreşti. (1) Reabilitarea
face să înceteze decăderile şi interdicţiile, precum şi incapacităţile care rezultă
din condamnare.                                                                            RO
   (2) Reabilitarea nu are ca urmare obligaţia de reintegrare în funcţia din care
condamnatul a fost scos în urma condamnării ori de redare a gradului militar
pierdut.
   (3) Reabilitarea nu are efecte asupra măsurilor de siguranţă.
816   Codex penal

Art. 170. Reînnoirea cererii de reabilitare judecătorească. (1) În caz de
respingere a cererii de reabilitare, nu se poate introduce o nouă cerere decât
după un termen de un an, care se socoteşte de la data respingerii cererii prin
hotărâre deﬁnitivă.
   (2) Condiţiile prevăzute în art. 168 trebuie să ﬁe îndeplinite şi pentru
intervalul de timp care a precedat noua cerere.
   (3) Cererea respinsă ca urmare a neîndeplinirii unor condiţii de formă
poate ﬁ reînnoită potrivit Codului de procedură penală.
Art. 171. Anularea reabilitării. Reabilitarea judecătorească va ﬁ anulată
când, după acordarea ei, s-a descoperit că cel reabilitat mai săvârşise o
infracţiune care, dacă ar ﬁ fost cunoscută, ar ﬁ condus la respingerea cererii
de reabilitare.

                          TITLUL X
       Înţelesul unor termeni sau expresii în legea penală
Art. 172. Dispoziţii generale. Ori de câte ori legea penală foloseşte un
termen sau o expresie dintre cele arătate în prezentul titlu, înţelesul acesteia
este cel prevăzut în articolele următoare, afară de cazul când legea penală
dispune altfel.
Art. 173. Legea penală. Prin lege penală se înţelege orice dispoziţie cu
caracter penal cuprinsă în legi organice, ordonanţe de urgenţă sau alte acte
normative care la data adoptării lor aveau putere de lege.
Art. 174. Săvârşirea unei infracţiuni. Prin săvârşirea unei infracţiuni sau
comiterea unei infracţiuni se înţelege săvârşirea oricăreia dintre faptele pe care
legea le pedepseşte ca infracţiune consumată sau ca tentativă, precum şi partici-
parea la comiterea acestora în calitate de coautor, instigator sau complice.
Art. 175. Funcţionar public. (1) Funcţionar public, în sensul legii penale, este
persoana care, cu titlu permanent sau temporar, cu sau fără o remuneraţie:
   a) exercită atribuţii şi responsabilităţi, stabilite în temeiul legii, în scopul
realizării prerogativelor puterii legislative, executive sau judecătoreşti;
   b) exercită o funcţie de demnitate publică sau o funcţie publică de orice
natură;
   c) exercită, singură sau împreună cu alte persoane, în cadrul unei regii
autonome, al altui operator economic sau al unei persoane juridice cu capital
integral sau majoritar de stat, atribuţii legate de realizarea obiectului de activi-
tate al acesteia.
   (2) De asemenea, este considerată funcţionar public, în sensul legii penale,
persoana care exercită un serviciu de interes public pentru care a fost înves-
                                                      Codul penal al României   817

tită de autorităţile publice sau care este supusă controlului ori supravegherii
acestora cu privire la îndeplinirea respectivului serviciu public.
Art. 176. Public. Prin termenul public se înţelege tot ce priveşte autorităţile
publice, instituţiile publice sau alte persoane juridice care administrează sau
exploatează bunurile proprietate publică.
Art. 177. Membru de familie. (1) Prin membru de familie se înţelege:
   a) ascendenţii şi descendenţii, fraţii şi surorile, copiii acestora, precum şi
persoanele devenite prin adopţie, potrivit legii, astfel de rude;
   b) soţul;
   c) persoanele care au stabilit relaţii asemănătoare acelora dintre soţi sau
dintre părinţi şi copii, în cazul în care convieţuiesc.
   (2) Dispoziţiile din legea penală privitoare la membru de familie, în limitele
prevăzute în alin. (1) lit. a), se aplică, în caz de adopţie, şi persoanei adoptate
ori descendenţilor acesteia în raport cu rudele ﬁreşti.
Art. 178. Informaţii secrete de stat şi înscrisuri oﬁciale. (1) Infor maţii
secrete de stat sunt informaţiile clasiﬁcate astfel, potrivit legii.
    (2) Înscris oﬁcial este orice înscris care emană de la o persoană juridică
dintre cele la care se referă art. 176 ori de la persoana prevăzută în art. 175
alin. (2) sau care aparţine unor asemenea persoane.
Art. 179. Arme. (1) Arme sunt instrumentele, dispozitivele sau piesele
declarate astfel prin dispoziţii legale.
   (2) Sunt asimilate armelor orice alte obiecte de natură a putea ﬁ folosite ca
arme şi care au fost întrebuinţate pentru atac.
Art. 180. Instrument de plată electronică. Prin instrument de plată elec-
tronică se înţelege un instrument care permite titularului să efectueze retrageri
de numerar, încărcarea şi descărcarea unui instrument de monedă electronică,
precum şi transferuri de fonduri, altele decât cele ordonate şi executate de
către instituţii ﬁnanciare.
Art. 181. Sistem informatic şi date informatice. (1) Prin sistem infor matic
se înţelege orice dispozitiv sau ansamblu de dispozitive interconectate sau
aﬂate în relaţie funcţională, dintre care unul sau mai multe asigură prelucrarea
automată a datelor, cu ajutorul unui program informatic.
   (2) Prin date informatice se înţelege orice reprezentare a unor fapte, informaţii
sau concepte într-o formă care poate ﬁ prelucrată printr-un sistem informatic.
                                                                                       RO
Art. 182. Exploatarea unei persoane. Prin exploatarea unei persoane se
înţelege:
   a) supunerea la executarea unei munci sau îndeplinirea de servicii, în mod
forţat;
818   Codex penal

    b) ţinerea în stare de sclavie sau alte procedee asemănătoare de lipsire de
libertate ori de aservire;
    c) obligarea la practicarea prostituţiei, la manifestări pornograﬁce în vederea
producerii şi difuzării de materiale pornograﬁce sau la alte forme de exploatare
sexuală;
    d) obligarea la practicarea cerşetoriei;
    e) prelevarea de organe, ţesuturi sau celule de origine umană, în mod ilegal.
Art. 183. Consecinţe deosebit de grave. Prin consecinţe deosebit de grave
se înţelege o pagubă materială mai mare de 2.000.000 lei.
Art. 184. Faptă săvârşită în public. Fapta se consideră săvârşită în public
atunci când a fost comisă:
   a) într-un loc care prin natura sau destinaţia lui este totdeauna accesibil
publicului, chiar dacă nu este prezentă nicio persoană;
   b) în orice alt loc accesibil publicului, dacă sunt de faţă două sau mai multe
persoane;
   c) într-un loc neaccesibil publicului, însă cu intenţia ca fapta să ﬁe auzită sau
văzută şi dacă acest rezultat s-a produs faţă de două sau mai multe persoane;
   d) într-o adunare sau reuniune de mai multe persoane, cu excepţia reuniu-
nilor care pot ﬁ considerate că au caracter de familie, datorită naturii relaţiilor
dintre persoanele participante.
Art. 185. Timp de război. Prin timp de război se înţelege durata stării de
mobilizare a forţelor armate sau durata stării de război.
Art. 186. Calculul timpului. (1) La calcularea timpului ziua se socoteşte de
24 de ore, săptămâna de 7 zile, iar anul de 12 luni. Luna şi anul se socotesc
împlinite cu o zi înainte de ziua corespunzătoare datei de la care au început
să curgă.
   (2) Dacă limita de pedeapsă este exprimată într-un termen pe luni care nu
este divizibil cu fracţia de majorare sau reducere ce ar urma să se aplice, fracţia
se va aplica asupra termenului transformat în zile, după care durata obţinută
se transformă în luni. În acest caz, luna se socoteşte de 30 de zile şi se iau în
calcul doar zilele întregi rezultate din aplicarea fracţiei.
   (3) În cazul limitelor de pedeapsă exprimate în ani se aplică în mod cores-
punzător dispoziţiile alin. (2), transformarea făcându-se între ani şi luni.
Art. 187. Pedeapsă prevăzută de lege. Prin pedeapsă prevăzută de lege se
înţelege pedeapsa prevăzută în textul de lege care incriminează fapta săvârşită
în forma consumată, fără luarea în considerare a cauzelor de reducere sau de
majorare a pedepsei.
                                                    Codul penal al României   819

                         PARTEA SPECIALĂ

                               TITLUL I
                      Infracţiuni contra persoanei

                             CAPITOLUL I
                         Infracţiuni contra vieţii
Art. 188. Omorul. (1) Uciderea unei persoane se pedepseşte cu închisoarea
de la 10 la 20 de ani şi interzicerea exercitării unor drepturi.
   (2) Tentativa se pedepseşte.
Art. 189. Omorul caliﬁcat. (1) Omorul săvârşit în vreuna dintre următoarele
împrejurări:
   a) cu premeditare;
   b) din interes material;
   c) pentru a se sustrage ori pentru a sustrage pe altul de la tragerea la răs-
pundere penală sau de la executarea unei pedepse;
   d) pentru a înlesni sau a ascunde săvârşirea altei infracţiuni;
   e) de către o persoană care a mai comis anterior o infracţiune de omor sau
o tentativă la infracţiunea de omor;
   f) asupra a două sau mai multor persoane;
   g) asupra unei femei gravide;
   h) prin cruzimi,
   se pedepseşte cu detenţiune pe viaţă sau închisoare de la 15 la 25 de ani şi
interzicerea exercitării unor drepturi.
   (2) Tentativa se pedepseşte.
Art. 190. Uciderea la cererea victimei. Uciderea săvârşită la cererea expli-
cită, serioasă, conştientă şi repetată a victimei care suferea de o boală incu-
rabilă sau de o inﬁrmitate gravă atestată medical, cauzatoare de suferinţe per-
manente şi greu de suportat, se pedepseşte cu închisoarea de la unu la 5 ani.
Art. 191. Determinarea sau înlesnirea sinuciderii. (1) Fapta de a deter-
mina sau înlesni sinuciderea unei persoane, dacă sinuciderea a avut loc, se
pedepseşte cu închisoarea de la 3 la 7 ani.
   (2) Când fapta prevăzută în alin. (1) s-a săvârşit faţă de un minor cu vârsta
cuprinsă între 13 şi 18 ani sau faţă de o persoană cu discernământ diminuat,
pedeapsa este închisoarea de la 5 la 10 ani.                                        RO
   (3) Determinarea sau înlesnirea sinuciderii, săvârşită faţă de un minor care
nu a împlinit vârsta de 13 ani sau faţă de o persoană care nu a putut să-şi
dea seama de consecinţele acţiunilor sau inacţiunilor sale ori nu putea să le
820    Codex penal

controleze, dacă sinuciderea a avut loc, se pedepseşte cu închisoarea de la
10 la 20 de ani şi interzicerea exercitării unor drepturi.
   (4) Dacă actele de determinare sau înlesnire prevăzute în alin. (1)-(3) au
fost ur mate de o încercare de sinucidere, limitele speciale ale pedepsei se
reduc la jumătate.
Art. 192. Uciderea din culpă. (1) Uciderea din culpă a unei persoane se
pedepseşte cu închisoarea de la unu la 5 ani.
   (2) Uciderea din culpă ca urmare a nerespectării dispoziţiilor legale ori a
măsurilor de prevedere pentru exerciţiul unei profesii sau meserii ori pentru
efectuarea unei anumite activităţi se pedepseşte cu închisoarea de la 2 la 7 ani.
Când încălcarea dispoziţiilor legale ori a măsurilor de prevedere constituie
prin ea însăşi o infracţiune se aplică regulile privind concursul de infracţiuni.
   (3) Dacă prin fapta săvârşită s-a cauzat moartea a două sau mai multor
persoane, limitele speciale ale pedepsei prevăzute în alin. (1) şi alin. (2) se
majorează cu jumătate.

                          CAPITOLUL II
        Infracţiuni contra integrităţii corporale sau sănătăţii
Art. 193. Lovirea sau alte violenţe. (1) Lovirea sau orice acte de violenţă
cauzatoare de suferinţe ﬁzice se pedepsesc cu închisoare de la 3 luni la 2 ani
sau cu amendă.
   (2) Fapta prin care se produc leziuni traumatice sau este afectată sănătatea
unei persoane, a cărei gravitate este evaluată prin zile de îngrijiri medicale de
cel mult 90 de zile, se pedepseşte cu închisoare de la 6 luni la 5 ani sau cu
amendă.
   (3) Acţiunea penală se pune în mişcare la plângerea prealabilă a persoanei
vătămate.
Art. 194. Vătămarea corporală. (1) Fapta prevăzută în art. 193, care a cauzat
vreuna dintre următoarele consecinţe:
    a) o inﬁrmitate;
    b) leziuni traumatice sau afectarea sănătăţii unei persoane, care au necesitat,
pentru vindecare, mai mult de 90 de zile de îngrijiri medicale;
    c) un prejudiciu estetic grav şi permanent;
    d) avortul;
    e) punerea în primejdie a vieţii persoanei, se pedepseşte cu închisoarea de
la 2 la 7 ani.
    (2) Când fapta a fost săvârşită în scopul producerii uneia dintre conse-
cinţele prevăzute în alin. (1) lit. a), lit. b) şi lit. c), pedeapsa este închisoarea de
la 3 la 10 ani.
    (3) Tentativa la infracţiunea prevăzută în alin. (2) se pedepseşte.
                                                     Codul penal al României   821

Art. 195. Lovirile sau vătămările cauzatoare de moarte. Dacă vreuna
dintre faptele prevăzute în art. 193 şi art. 194 a avut ca urmare moartea
victimei, pedeapsa este închisoarea de la 6 la 12 ani.
Art. 196. Vătămarea corporală din culpă. (1) Fapta prevăzută în art. 193
alin. (2) săvârşită din culpă de către o persoană aﬂată sub inﬂuenţa băuturilor
alcoolice ori a unei substanţe psihoactive sau în desfăşurarea unei activităţi ce
constituie prin ea însăşi infracţiune se pedepseşte cu închisoare de la 3 luni la
un an sau cu amendă.
    (2) Fapta prevăzută în art. 194 alin. (1) săvârşită din culpă se pedepseşte cu
închisoare de la 6 luni la 2 ani sau cu amendă.
    (3) Când fapta prevăzută în alin. (2) a fost săvârşită ca urmare a nerespec-
tării dispoziţiilor legale sau a măsurilor de prevedere pentru exerciţiul unei
profesii sau meserii ori pentru efectuarea unei anumite activităţi, pedeapsa
este închisoarea de la 6 luni la 3 ani sau amenda.
    (4) Dacă urmările prevăzute în alin. (1)-(3) s-au produs faţă de două sau
mai multe persoane, limitele speciale ale pedepsei se majorează cu o treime.
    (5) Dacă nerespectarea dispoziţiilor legale ori a măsurilor de prevedere
sau desfăşurarea activităţii care a condus la comiterea faptelor prevăzute în
alin. (1) şi alin. (3) constituie prin ea însăşi o infracţiune se aplică regulile
privind concursul de infracţiuni.
    (6) Acţiunea penală se pune în mişcare la plângerea prealabilă a persoanei
vătămate.
Art. 197. Relele tratamente aplicate minorului. Punerea în primejdie
gravă, prin măsuri sau tratamente de orice fel, a dezvoltării ﬁzice, intelectuale
sau morale a minorului, de către părinţi sau de orice persoană în grija căreia
se aﬂă minorul, se pedepseşte cu închisoarea de la 3 la 7 ani şi interzicerea
exercitării unor drepturi.
Art. 198. Încăierarea. (1) Participarea la o încăierare între mai multe persoane
se pedepseşte cu închisoare de la 3 luni la un an sau cu amendă.
   (2) Dacă în cursul încăierării s-a cauzat o vătămare corporală uneia sau mai
multor persoane şi nu se cunoaşte care dintre participanţi a produs urmările,
se aplică tuturor pedeapsa închisorii de la unu la 5 ani, cu excepţia victimei,
care răspunde potrivit alin. (1).
   (3) Când prin fapta săvârşită în condiţiile alin. (2) s-a cauzat moartea
unei persoane, pedeapsa este închisoarea de la 6 la 12 ani, iar dacă s-a cauzat
moartea a două sau mai multor persoane, limitele speciale ale pedepsei se
majorează cu o treime.                                                               RO
   (4) Nu se pedepseşte cel care a fost prins în încăierare împotriva voinţei
sale sau care a încercat să-i despartă pe alţii.
822   Codex penal

                          CAPITOLUL III
        Infracţiuni săvârşite asupra unui membru de familie
Art. 199. Violenţa în familie. (1) Dacă faptele prevăzute în art. 188, art. 189
şi art. 193-195 sunt săvârşite asupra unui membru de familie, maximul special
al pedepsei prevăzute de lege se majorează cu o pătrime.
    (2) În cazul infracţiunilor prevăzute în art. 193 şi art. 196 săvârşite asupra
unui membru de familie, acţiunea penală poate ﬁ pusă în mişcare şi din oﬁciu.
Împăcarea înlătură răspunderea penală.
Art. 200. Uciderea ori vătămarea nou-născutului săvârşită de către
mamă. (1) Uciderea copilului nou-născut imediat după naştere, dar nu mai
târziu de 24 de ore, săvârşită de către mama aﬂată în stare de tulburare psihică
se pedepseşte cu închisoarea de la unu la 5 ani.
   (2) Dacă faptele prevăzute în art. 193-195 sunt săvârşite asupra copilului
nou-născut imediat după naştere, dar nu mai târziu de 24 de ore, de către
mama aﬂată în stare de tulburare psihică, limitele speciale ale pedepsei sunt
de o lună şi, respectiv, 3 ani.

                             CAPITOLUL IV
                          Agresiuni asupra fătului
Art. 201. Întreruperea cursului sarcinii. (1) Întreruperea cursului sarcinii
săvârşită în vreuna dintre următoarele împrejurări:
    a) în afara instituţiilor medicale sau a cabinetelor medicale autorizate în
acest scop;
    b) de către o persoană care nu are calitatea de medic de specialitate obste-
trică-ginecologie şi drept de liberă practică medicală în această specialitate;
    c) dacă vârsta sarcinii a depăşit paisprezece săptămâni, se pedepseşte cu
închisoare de la 6 luni la 3 ani sau cu amendă şi interzicerea exercitării unor
drepturi.
    (2) Întreruperea cursului sarcinii, săvârşită în orice condiţii, fără consim-
ţământul femeii însărcinate, se pedepseşte cu închisoarea de la 2 la 7 ani şi
interzicerea exercitării unor drepturi.
    (3) Dacă prin faptele prevăzute în alin. (1) şi alin. (2) s-a cauzat femeii
însărcinate o vătămare corporală, pedeapsa este închisoarea de la 3 la 10 ani şi
interzicerea exercitării unor drepturi, iar dacă fapta a avut ca urmare moartea
femeii însărcinate, pedeapsa este închisoarea de la 6 la 12 ani şi interzicerea
exercitării unor drepturi.
    (4) Când faptele au fost săvârşite de un medic, pe lângă pedeapsa închi-
sorii, se va aplica şi interzicerea exercitării profesiei de medic.
    (5) Tentativa la infracţiunile prevăzute în alin. (1) şi alin. (2) se pedepseşte.
                                                       Codul penal al României   823

    (6) Nu constituie infracţiune întreruperea cursului sarcinii în scop
terapeutic efectuată de un medic de specialitate obstetrică-ginecologie, până
la vârsta sarcinii de douăzeci şi patru de săptămâni, sau întreruperea ulterioară
a cursului sarcinii, în scop terapeutic, în interesul mamei sau al fătului.
    (7) Nu se pedepseşte femeia însărcinată care îşi întrerupe cursul sarcinii.
Art. 202. Vătămarea fătului. (1) Vătămarea fătului, în timpul naşterii, care
a împiedicat instalarea vieţii extrauterine se pedepseşte cu închisoarea de la
3 la 7 ani.
    (2) Vătămarea fătului, în timpul naşterii, care a cauzat ulterior copilului o
vătămare corporală, se pedepseşte cu închisoarea de la unu la 5 ani, iar dacă a
avut ca urmare moartea copilului pedeapsa este închisoarea de la 2 la 7 ani.
    (3) Vătămarea fătului în timpul sarcinii, prin care s-a cauzat ulterior
copilului o vătămare corporală, se pedepseşte cu închisoarea de la 3 luni la
2 ani, iar dacă a avut ca urmare moartea copilului pedeapsa este închisoarea
de la 6 luni la 3 ani.
    (4) Vătămarea fătului săvârşită în timpul naşterii de către mama aﬂată în
stare de tulburare psihică se sancţionează cu pedeapsa prevăzută în alin. (1) şi
alin. (2), ale cărei limite se reduc la jumătate.
    (5) Dacă faptele prevăzute în alin. (1)-(4) au fost săvârşite din culpă, limitele
speciale ale pedepsei se reduc la jumătate.
    (6) Nu constituie infracţiune faptele prevăzute în alin. (1)-(3) săvârşite de
un medic sau de persoana autorizată să asiste naşterea sau să urmărească
sarcina, dacă acestea au fost săvârşite în cursul actului medical, cu respectarea
prevederilor speciﬁce profesiei şi au fost făcute în interesul femeii gravide sau
al fătului, ca urmare a riscului inerent exercitării actului medical.
    (7) Vătămarea fătului în perioada sarcinii de către femeia însărcinată nu se
pedepseşte.

                         CAPITOLUL V
  Infracţiuni privind obligaţia de asistenţă a celor în primejdie
Art. 203. Lăsarea fără ajutor a unei persoane aﬂate în diﬁcultate.
(1) Omisiunea de a da ajutorul necesar sau de a anunţa de îndată autorităţile de
către cel care a găsit o persoană a cărei viaţă, integritate corporală sau sănătate
este în pericol şi nu are putinţa de a se salva se pedepseşte cu închisoare de la
3 luni la un an sau cu amendă.
    (2) Fapta nu constituie infracţiune dacă, prin acordarea ajutorului, autorul
s-ar expune unui pericol grav cu privire la viaţa, integritatea corporală sau           RO
sănătatea sa.
Art. 204. Împiedicarea ajutorului. Împiedicarea intervenţiei ajutoarelor
pentru salvarea unei persoane de la un pericol iminent şi grav pentru viaţa,
824   Codex penal

integritatea corporală sau sănătatea acesteia se pedepseşte cu închisoare de la
unu la 3 ani sau cu amendă.

                              CAPITOLUL VI
                    Infracţiuni contra libertăţii persoanei
Art. 205. Lipsirea de libertate în mod ilegal. (1) Lipsirea de libertate a unei
persoane în mod ilegal se pedepseşte cu închisoarea de la unu la 7 ani.
   (2) Se consideră lipsire de libertate şi răpirea unei persoane aﬂate în
imposibilitatea de a-şi exprima voinţa ori de a se apăra.
   (3) Dacă fapta este săvârşită:
   a) de către o persoană înarmată;
   b) asupra unui minor;
   c) punând în pericol sănătatea sau viaţa victimei,
   pedeapsa este închisoarea cuprinsă între 3 şi 10 ani.
   (4) Dacă fapta a avut ca urmare moartea victimei, pedeapsa este închisoarea
de la 7 la 15 ani şi interzicerea exercitării unor drepturi.
   (5) Tentativa la infracţiunile prevăzute în alin. (1)-(3) se pedepseşte.
Art. 206. Ameninţarea. (1) Fapta de a ameninţa o persoană cu săvârşirea
unei infracţiuni sau a unei fapte păgubitoare îndreptate împotriva sa ori a altei
persoane, dacă este de natură să îi producă o stare de temere, se pedepseşte
cu închisoare de la 3 luni la un an sau cu amendă, fără ca pedeapsa aplicată să
poată depăşi sancţiunea prevăzută de lege pentru infracţiunea care a format
obiectul ameninţării.
   (2) Acţiunea penală se pune în mişcare la plângerea prealabilă a persoanei
vătămate.
Art. 207. Şantajul. (1) Constrângerea unei persoane să dea, să facă, să nu facă
sau să sufere ceva, în scopul de a dobândi în mod injust un folos nepatrimonial,
pentru sine ori pentru altul, se pedepseşte cu închisoarea de la unu la 5 ani.
   (2) Cu aceeaşi pedeapsă se sancţionează ameninţarea cu darea în vileag a
unei fapte reale sau imaginare, compromiţătoare pentru persoana ameninţată
ori pentru un membru de familie al acesteia, în scopul prevăzut în alin. (1).
   (3) Dacă faptele prevăzute în alin. (1) şi alin. (2) au fost comise în scopul
de a dobândi în mod injust un folos patrimonial, pentru sine sau pentru altul,
pedeapsa este închisoarea de la 2 la 7 ani.
Art. 208. Hărţuirea. (1) Fapta celui care, în mod repetat, urmăreşte, fără
drept sau fără un interes legitim, o persoană ori îi supraveghează locuinţa,
locul de muncă sau alte locuri frecventate de către aceasta, cauzându-i
astfel o stare de temere, se pedepseşte cu închisoare de la 3 la 6 luni sau cu
amendă.
                                                        Codul penal al României   825

   (2) Efectuarea de apeluri telefonice sau comunicări prin mijloace de trans-
mitere la distanţă, care, prin frecvenţă sau conţinut, îi cauzează o temere unei
persoane, se pedepseşte cu închisoare de la o lună la 3 luni sau cu amendă,
dacă fapta nu constituie o infracţiune mai gravă.
   (3) Acţiunea penală se pune în mişcare la plângerea prealabilă a persoanei
vătămate.

                          CAPITOLUL VII
            Traﬁcul şi exploatarea persoanelor vulnerabile
Art. 209. Sclavia. Punerea sau ţinerea unei persoane în stare de sclavie,
precum şi traﬁcul de sclavi se pedepsesc cu închisoarea de la 3 la 10 ani şi
interzicerea exercitării unor drepturi.
Art. 210. Traﬁcul de persoane. (1) Recrutarea, transportarea, transfe-
rarea, adăpostirea sau primirea unei persoane în scopul exploatării acesteia,
săvârşită:
   a) prin constrângere, răpire, inducere în eroare sau abuz de autoritate;
   b) proﬁtând de imposibilitatea de a se apăra sau de a-şi exprima voinţa ori
de starea de vădită vulnerabilitate a acelei persoane;
   c) prin oferirea, darea, acceptarea sau primirea de bani ori de alte foloase
în schimbul consimţământului persoanei care are autoritate asupra acelei
persoane,
   se pedepseşte cu închisoare de la 3 la 10 ani şi interzicerea exercitării unor
drepturi.
   (2) Traﬁcul de persoane săvârşit de un funcţionar public în exerciţiul atri-
buţiilor de serviciu se pedepseşte cu închisoare de la 5 la 12 ani.
   (3) Consimţământul persoanei victimă a traﬁcului nu constituie cauză
justiﬁcativă.
Art. 211. Traﬁcul de minori. (1) Recrutarea, transportarea, transferarea, adă-
postirea sau primirea unui minor, în scopul exploatării acestuia, se pedepseşte
cu închisoarea de la 3 la 10 ani şi interzicerea exercitării unor drepturi.
   (2)6)) Pedeapsa este închisoarea de la 5 la 12 ani şi interzicerea exercitării
unor drepturi atunci când:
   a) fapta a fost săvârşită în condiţiile art. 210 alin. (1);
   b) fapta a fost săvârşită de către un funcţionar public în exerciţiul atribuţiilor
de serviciu;
   c) fapta a pus în pericol viaţa minorului;                                            RO
   d) fapta a fost săvârşită de un membru de familie al minorului;

   6)
     Alin. (2) al art. 211 este reprodus astfel cum a fost modiﬁcat prin art. I pct. 2
din O.U.G. nr. 18/2016.
826   Codex penal

   e) fapta a fost săvârşită de către o persoană în a cărei îngrijire, ocrotire,
educare, pază sau tratament se aﬂa minorul, ori de o persoană care a abuzat
de poziţia sa recunoscută de încredere sau de autoritate asupra minorului.
   (3) Consimţământul persoanei victimă a traﬁcului nu constituie cauză
justiﬁcativă.
Art. 212. Supunerea la muncă forţată sau obligatorie. Fapta de a supune o
persoană, în alte cazuri decât cele prevăzute de dispoziţiile legale, la prestarea
unei munci împotriva voinţei sale sau la o muncă obligatorie se pedepseşte cu
închisoarea de la unu la 3 ani.
Art. 213. Proxenetismul. (1) Determinarea sau înlesnirea practicării prosti-
tuţiei ori obţinerea de foloase patrimoniale de pe urma practicării prostituţiei
de către una sau mai multe persoane se pedepseşte cu închisoarea de la 2 la
7 ani şi interzicerea exercitării unor drepturi.
    (2) În cazul în care determinarea la începerea sau continuarea practicării
prostituţiei s-a realizat prin constrângere, pedeapsa este închisoarea de la 3 la
10 ani şi interzicerea exercitării unor drepturi.
    (3) Dacă faptele sunt săvârşite faţă de un minor, limitele speciale ale pedep-
sei se majorează cu jumătate.
    (4) Prin practicarea prostituţiei se înţelege întreţinerea de acte sexuale cu
diferite persoane în scopul obţinerii de foloase patrimoniale pentru sine sau
pentru altul.
Art. 214. Exploatarea cerşetoriei. (1) Fapta persoanei care determină un
minor sau o persoană cu dizabilităţi ﬁzice ori psihice să apeleze în mod repetat
la mila publicului pentru a cere ajutor material sau beneﬁciază de foloase
patrimoniale de pe urma acestei activităţi se pedepseşte cu închisoare de la
6 luni la 3 ani sau cu amendă.
   (2) Dacă fapta este săvârşită în următoarele împrejurări:
   a) de părinte, tutore, curator ori de către cel care are în îngrijire persoana
care cerşeşte;
   b) prin constrângere,
   pedeapsa este închisoarea de la unu la 5 ani.
Art. 215. Folosirea unui minor în scop de cerşetorie. Fapta majorului
care, având capacitatea de a munci, apelează în mod repetat la mila publicului,
cerând ajutor material, folosindu-se în acest scop de prezenţa unui minor, se
pedepseşte cu închisoare de la 3 luni la 2 ani sau cu amendă.
Art. 216. Folosirea serviciilor unei persoane exploatate. Fapta de a utiliza
serviciile prevăzute în art. 182, prestate de o persoană despre care beneﬁciarul
ştie că este victimă a traﬁcului de persoane ori a traﬁcului de minori, se pedep-
                                                          Codul penal al României     827

seşte cu închisoare de la 6 luni la 3 ani sau cu amendă, dacă fapta nu constituie
o infracţiune mai gravă.
Art. 2161.7)) Folosirea prostituţiei infantile. Întreţinerea oricărui act de
natură sexuală cu un minor care practică prostituţia se pedepseşte cu închisoare
de la 3 luni la 2 ani sau cu amendă, dacă fapta nu constituie o infracţiune mai
gravă.
Art. 217.8)) Sancţionarea tentativei. Tentativa la infracţiunile prevăzute în
art. 209-211, art. 213 alin. (2), art. 216 şi 2161 se pedepseşte.

                          CAPITOLUL VIII
           Infracţiuni contra libertăţii şi integrităţii sexuale
Art. 218. Violul. (1) Raportul sexual, actul sexual oral sau anal cu o persoană,
săvârşit prin constrângere, punere în imposibilitate de a se apăra ori de a-şi
exprima voinţa sau proﬁtând de această stare, se pedepseşte cu închisoarea de
la 3 la 10 ani şi interzicerea exercitării unor drepturi.
    (2) Cu aceeaşi pedeapsă se sancţionează orice alte acte de penetrare vaginală
sau anală comise în condiţiile alin. (1).
    (3) Pedeapsa este închisoarea de la 5 la 12 ani şi interzicerea exercitării
unor drepturi atunci când:
    a) victima se aﬂă în îngrijirea, ocrotirea, educarea, paza sau tratamentul
făptuitorului;
    b) victima este rudă în linie directă, frate sau soră;
    c)9)) victima este un minor;
    d) fapta a fost comisă în scopul producerii de materiale pornograﬁce;
    e) fapta a avut ca urmare vătămarea corporală;
    f) fapta a fost săvârşită de două sau mai multe persoane împreună.
    (4) Dacă fapta a avut ca urmare moartea victimei, pedeapsa este închi-
soarea de la 7 la 18 ani şi interzicerea exercitării unor drepturi.
    (5) Acţiunea penală pentru fapta prevăzută în alin. (1) şi alin. (2) se pune în
mişcare la plângerea prealabilă a persoanei vătămate.
    (6) Tentativa la infracţiunile prevăzute în alin. (1)-(3) se pedepseşte.
Art. 219. Agresiunea sexuală. (1) Actul de natură sexuală, altul decât cele
prevăzute în art. 218, cu o persoană, săvârşit prin constrângere, punere în

   7)
       Art. 2161 a fost introdus prin art. I pct. 3 din O.U.G. nr. 18/2016.                  RO
   8)
       Art. 217 este reprodus astfel cum a fost modiﬁcat prin art. I pct. 4 din O.U.G.
nr. 18/2016.
    9)
       Lit. c) de la alin. (3) al art. 218 este reprodusă astfel cum a fost modiﬁcată prin
art. I pct. 5 din O.U.G. nr. 18/2016.
828      Codex penal

imposibilitate de a se apăra sau de a-şi exprima voinţa ori proﬁtând de această
stare, se pedepseşte cu închisoarea de la 2 la 7 ani şi interzicerea exercitării
unor drepturi.
    (2) Pedeapsa este închisoarea de la 3 la 10 ani şi interzicerea exercitării
unor drepturi atunci când:
    a) victima se aﬂă în îngrijirea, ocrotirea, educarea, paza sau tratamentul
făptuitorului;
    b) victima este rudă în linie directă, frate sau soră;
    c)10)) victima este un minor;
    d) fapta a fost comisă în scopul producerii de materiale pornograﬁce;
    e) fapta a avut ca urmare vătămarea corporală;
    f) fapta a fost săvârşită de două sau mai multe persoane împreună.
    (3) Dacă fapta a avut ca urmare moartea victimei, pedeapsa este închi-
soarea de la 7 la 15 ani şi interzicerea exercitării unor drepturi.
    (4) Dacă actele de agresiune sexuală au fost precedate sau urmate de săvârşirea
actelor sexuale prevăzute în art. 218 alin. (1) şi alin. (2), fapta constituie viol.
    (5) Acţiunea penală pentru fapta prevăzută în alin. (1) se pune în mişcare
la plângerea prealabilă a persoanei vătămate.
    (6) Tentativa la infracţiunile prevăzute în alin. (1) şi alin. (2) se pedepseşte.
Art. 220. Actul sexual cu un minor. (1) Raportul sexual, actul sexual oral
sau anal, precum şi orice alte acte de penetrare vaginală sau anală comise cu
un minor cu vârsta între 13 şi 15 ani se pedepsesc cu închisoarea de la unu la
5 ani.
   (2) Fapta prevăzută în alin. (1), săvârşită asupra unui minor care nu a
împlinit vârsta de 13 ani, se pedepseşte cu închisoarea de la 2 la 7 ani şi inter-
zicerea exercitării unor drepturi.
   (3)11)) Fapta prevăzută în alin. (1), comisă de un major cu un minor cu vârsta
între 15 şi 18 ani, se pedepseşte cu închisoarea de la 2 la 7 ani şi interzicerea
exercitării unor drepturi dacă:
   a) minorul este membru de familie al majorului;
   b) minorul se aﬂă în îngrijirea, ocrotirea, educarea, paza sau tratamentul
făptuitorului sau acesta a abuzat de poziţia sa recunoscută de încredere sau de
autoritate asupra minorului ori de situaţia deosebit de vulnerabilă a acestuia,
ca urmare a unui handicap psihic sau ﬁzic ori ca urmare a unei situaţii de
dependenţă;
   c) fapta a pus în pericol viaţa minorului;
   d) a fost comisă în scopul producerii de materiale pornograﬁce.
   10)
        Lit. c) de la alin. (2) al art. 219 este reprodusă astfel cum a fost modiﬁcată prin
art. I pct. 6 din O.U.G. nr. 18/2016.
    11)
        Alin. (3) și (4) ale art. 220 sunt reproduse astfel cum au fost modiﬁcate prin
art. I pct. 7 din O.U.G. nr. 18/2016.
                                                          Codul penal al României     829

   (4) Fapta prevăzută în alin. (1) şi (2) se pedepseşte cu închisoarea de la 3 la
10 ani şi interzicerea exercitării unor drepturi, atunci când:
   a) minorul este membru de familie;
   b) minorul se aﬂă în îngrijirea, ocrotirea, educarea, paza sau tratamentul
făptuitorului sau acesta a abuzat de poziţia sa recunoscută de încredere sau de
autoritate asupra minorului;
   c) fapta a pus în pericol viaţa minorului;
   d) a fost comisă în scopul producerii de materiale pornograﬁce.
   (5) Faptele prevăzute în alin. (1) şi alin. (2) nu se sancţionează dacă diferenţa
de vârstă nu depăşeşte 3 ani.
   (6)12)) Tentativa la infracţiunile prevăzute în alin. (1)-(4) se pedepseşte.
Art. 221. Coruperea sexuală a minorilor. (1) Comiterea unui act de natură
sexuală, altul decât cel prevăzut în art. 220, împotriva unui minor care nu a
împlinit vârsta de 13 ani, precum şi determinarea minorului să suporte ori să
efectueze un astfel de act se pedepsesc cu închisoarea de la unu la 5 ani.
   (2) Pedeapsa este închisoarea de la 2 la 7 ani şi interzicerea exercitării unor
drepturi, atunci când:
   a) minorul este rudă în linie directă, frate sau soră;
   b) minorul se aﬂă în îngrijirea, ocrotirea, educarea, paza sau tratamentul
făptuitorului;
   c) fapta a fost comisă în scopul producerii de materiale pornograﬁce;
   d)13)) fapta a pus în pericol viaţa minorului.
   (3) Actul sexual de orice natură săvârşit de un major în prezenţa unui
minor care nu a împlinit vârsta de 13 ani se pedepseşte cu închisoare de la 6
luni la 2 ani sau cu amendă.
   (4) Determinarea de către un major a unui minor care nu a împlinit vârsta
de 13 ani să asiste la comiterea unor acte cu caracter exhibiţionist ori la
spectacole sau reprezentaţii în cadrul cărora se comit acte sexuale de orice
natură, precum şi punerea la dispoziţia acestuia de materiale cu caracter
pornograﬁc se pedepsesc cu închisoare de la 3 luni la un an sau cu amendă.
   (5) Faptele prevăzute în alin. (1) nu se sancţionează dacă diferenţa de vârstă
nu depăşeşte 3 ani.
   (6)14)) Tentativa la infracţiunile prevăzute în alin. (1) şi (2) se pedepseşte.
Art. 222. Racolarea minorilor în scopuri sexuale. Fapta persoanei majore
de a-i propune unui minor care nu a împlinit vârsta de 13 ani să se întâlnească,
în scopul comiterii unui act dintre cele prevăzute în art. 220 sau art. 221,
                                                                                             RO
   12)
        Alin. (6) al art. 220 a fost introdus prin art. I pct. 8 din O.U.G. nr. 18/2016.
    13)
        Lit. d) de la alin. (2) al art. 221 a fost introdusă prin art. I pct. 9 din O.U.G.
nr. 18/2016.
    14)
        Alin. (6) al art. 221 a fost introdus prin art. I pct. 10 din O.U.G. nr. 18/2016.
830   Codex penal

inclusiv atunci când propunerea a fost făcută prin mijloacele de transmitere la
distanţă, se pedepseşte cu închisoare de la o lună la un an sau cu amendă.
Art. 223. Hărţuirea sexuală. (1) Pretinderea în mod repetat de favoruri de
natură sexuală în cadrul unei relaţii de muncă sau al unei relaţii similare, dacă
prin aceasta victima a fost intimidată sau pusă într-o situaţie umilitoare, se
pedepseşte cu închisoare de la 3 luni la un an sau cu amendă.
   (2) Acţiunea penală se pune în mişcare la plângerea prealabilă a persoanei
vătămate.

                          CAPITOLUL IX
      Infracţiuni ce aduc atingere domiciliului şi vieţii private
Art. 224. Violarea de domiciliu. (1) Pătrunderea fără drept, în orice mod,
într-o locuinţă, încăpere, dependinţă sau loc împrejmuit ţinând de acestea, fără
consimţământul persoanei care le foloseşte, ori refuzul de a le părăsi la cererea
acesteia se pedepseşte cu închisoare de la 3 luni la 2 ani sau cu amendă.
   (2) În cazul în care fapta este săvârşită de o persoană înarmată, în timpul
nopţii ori prin folosire de calităţi mincinoase, pedeapsa este închisoarea de la
6 luni la 3 ani sau amenda.
   (3) Acţiunea penală se pune în mişcare la plângerea prealabilă a persoanei
vătămate.
Art. 225. Violarea sediului profesional. (1) Pătrunderea fără drept, în orice
mod, în oricare dintre sediile unde o persoană juridică sau ﬁzică îşi desfăşoară
activitatea profesională ori refuzul de a le părăsi la cererea persoanei îndreptăţite
se pedepseşte cu închisoare de la 3 luni la 2 ani sau cu amendă.
   (2) În cazul în care fapta este săvârşită de o persoană înarmată, în timpul
nopţii ori prin folosire de calităţi mincinoase, pedeapsa este închisoarea de la
6 luni la 3 ani sau amenda.
   (3) Acţiunea penală se pune în mişcare la plângerea prealabilă a persoanei
vătămate.
Art. 226. Violarea vieţii private. (1) Atingerea adusă vieţii private, fără
drept, prin fotograﬁerea, captarea sau înregistrarea de imagini, ascultarea cu
mijloace tehnice sau înregistrarea audio a unei persoane aﬂate într-o locuinţă
sau încăpere ori dependinţă ţinând de aceasta sau a unei convorbiri private se
pedepseşte cu închisoare de la o lună la 6 luni sau cu amendă.
   (2) Divulgarea, difuzarea, prezentarea sau transmiterea, fără drept, a sunetelor,
convorbirilor ori a imaginilor prevăzute în alin. (1), către o altă persoană sau
către public, se pedepseşte cu închisoare de la 3 luni la 2 ani sau cu amendă.
   (3) Acţiunea penală se pune în mişcare la plângerea prealabilă a persoanei
vătămate.
                                                      Codul penal al României   831

    (4) Nu constituie infracţiune fapta săvârşită:
    a) de către cel care a participat la întâlnirea cu persoana vătămată în cadrul
căreia au fost surprinse sunetele, convorbirile sau imaginile, dacă justiﬁcă un
interes legitim;
    b) dacă persoana vătămată a acţionat explicit cu intenţia de a ﬁ văzută ori
auzită de făptuitor;
    c) dacă făptuitorul surprinde săvârşirea unei infracţiuni sau contribuie la
dovedirea săvârşirii unei infracţiuni;
    d) dacă surprinde fapte de interes public, care au semniﬁcaţie pentru viaţa
comunităţii şi a căror divulgare prezintă avantaje publice mai mari decât preju-
diciul produs persoanei vătămate.
    (5) Plasarea, fără drept, de mijloace tehnice de înregistrare audio sau video,
în scopul săvârşirii faptelor prevăzute în alin. (1) şi alin. (2), se pedepseşte cu
închisoarea de la unu la 5 ani.
Art. 227. Divulgarea secretului profesional. (1) Divulgarea, fără drept,
a unor date sau informaţii privind viaţa privată a unei persoane, de natură
să aducă un prejudiciu unei persoane, de către acela care a luat cunoştinţă
despre acestea în virtutea profesiei ori funcţiei şi care are obligaţia păstrării
conﬁdenţialităţii cu privire la aceste date, se pedepseşte cu închisoare de la
3 luni la 3 ani sau cu amendă.
   (2) Acţiunea penală se pune în mişcare la plângerea prealabilă a persoanei
vătămate.

                              TITLUL II
                    Infracţiuni contra patrimoniului

                               CAPITOLUL I
                                  Furtul
Art. 228. Furtul. (1) Luarea unui bun mobil din posesia sau detenţia altuia, fără
consimţământul acestuia, în scopul de a şi-l însuşi pe nedrept, se pedepseşte
cu închisoare de la 6 luni la 3 ani sau cu amendă.
   (2) Fapta constituie furt şi dacă bunul aparţine în întregime sau în parte
făptuitorului, dar în momentul săvârşirii acel bun se găsea în posesia sau
detenţia legitimă a altei persoane.
   (3) Se consideră bunuri mobile şi înscrisurile, energia electrică, precum şi
orice alt fel de energie care are valoare economică.                                  RO
Art. 229. Furtul caliﬁcat. (1) Furtul săvârşit în următoarele împrejurări:
  a) într-un mijloc de transport în comun;
  b) în timpul nopţii;
832    Codex penal

    c) de o persoană mascată, deghizată sau travestită;
    d) prin efracţie, escaladare sau prin folosirea fără drept a unei chei ade-
vărate ori a unei chei mincinoase;
    e) prin scoaterea din funcţiune a sistemului de alarmă ori de supraveghere,
    se pedepseşte cu închisoarea de la unu la 5 ani.
    (2) Dacă furtul a fost săvârşit în următoarele împrejurări:
    a) asupra unui bun care face parte din patrimoniul cultural;
    b) prin violare de domiciliu sau sediu profesional;
    c) de o persoană având asupra sa o armă,
    pedeapsa este închisoarea de la 2 la 7 ani.
    (3) Furtul privind următoarele categorii de bunuri:
    a) ţiţei, gazolină, condensat, etan lichid, benzină, motorină, alte produse petro-
liere sau gaze naturale din conducte, depozite, cisterne ori vagoane-cisternă;
    b) componente ale sistemelor de irigaţii;
    c) componente ale reţelelor electrice;
    d) un dispozitiv ori un sistem de semnalizare, alarmare ori alertare în caz
de incendiu sau alte situaţii de urgenţă publică;
    e) un mijloc de transport sau orice alt mijloc de intervenţie la incendiu, la
accidente de cale ferată, rutiere, navale sau aeriene ori în caz de dezastru;
    f) instalaţii de siguranţă şi dirijare a traﬁcului feroviar, rutier, naval, aerian şi
componente ale acestora, precum şi componente ale mijloacelor de transport
aferente;
    g) bunuri prin însuşirea cărora se pune în pericol siguranţa traﬁcului şi a
persoanelor pe drumurile publice;
    h) cabluri, linii, echipamente şi instalaţii de telecomunicaţii, radiocomu-
nicaţii, precum şi componente de comunicaţii,
    se pedepseşte cu închisoarea de la 3 la 10 ani.
Art. 230. Furtul în scop de folosinţă. (1) Furtul care are ca obiect un
vehicul, săvârşit în scopul de a-l folosi pe nedrept, se sancţionează cu pedeapsa
prevăzută în art. 228 sau art. 229, după caz, ale cărei limite speciale se reduc
cu o treime.
   (2) Cu pedeapsa prevăzută în alin. (1) se sancţionează folosirea fără
drept a unui terminal de comunicaţii al altuia sau folosirea unui terminal de
comunicaţii racordat fără drept la o reţea, dacă s-a produs o pagubă.
Art. 231. Plângerea prealabilă şi împăcarea. (1) Faptele prevăzute în
prezentul capitol, săvârşite între membrii de familie de către un minor în
paguba tutorelui ori de către cel care locuieşte împreună cu persoana vătămată
sau este găzduit de aceasta, se pedepsesc numai la plângerea prealabilă a
persoanei vătămate.
    (2) În cazul faptelor prevăzute la art. 228,art. 229 alin. (1), alin. (2) lit. b) şi c)
şi art. 230, împăcarea înlătură răspunderea penală.
                                                     Codul penal al României   833

Art. 232. Sancţionarea tentativei. Tentativa la infracţiunile prevăzute în
prezentul capitol se pedepseşte.

                             CAPITOLUL II
                            Tâlhăria şi pirateria
Art. 233. Tâlhăria. Furtul săvârşit prin întrebuinţarea de violenţe sau
ameninţări ori prin punerea victimei în stare de inconştienţă sau neputinţă de
a se apăra, precum şi furtul urmat de întrebuinţarea unor astfel de mijloace
pentru păstrarea bunului furat sau pentru înlăturarea urmelor infracţiunii ori
pentru ca făptuitorul să-şi asigure scăparea se pedepsesc cu închisoarea de la
2 la 7 ani şi interzicerea exercitării unor drepturi.
Art. 234. Tâlhăria caliﬁcată. (1) Tâlhăria săvârşită în următoarele împrejurări:
   a) prin folosirea unei arme ori substanţe explozive, narcotice sau paralizante;
   b) prin simularea de calităţi oﬁciale;
   c) de o persoană mascată, deghizată sau travestită;
   d) în timpul nopţii;
   e) într-un mijloc de transport sau asupra unui mijloc de transport;
   f) prin violare de domiciliu sau sediu profesional,
   se pedepseşte cu închisoarea de la 3 la 10 ani şi interzicerea exercitării unor
drepturi.
   (2) Tâlhăria săvârşită în condiţiile art. 229 alin. (3) se pedepseşte cu închi-
soare de la 5 la 12 ani şi interzicerea unor drepturi.
   (3) Cu aceeaşi pedeapsă se sancţionează tâlhăria care a avut ca urmare
vătămarea corporală.
Art. 235. Pirateria. (1) Furtul comis, prin violenţă sau ameninţare, de către
o persoană care face parte din echipajul sau din pasagerii unei nave aﬂate în
marea liberă, al bunurilor ce se găsesc pe acel vas sau pe o altă navă, se pedep-
seşte cu închisoarea de la 3 la 15 ani şi interzicerea exercitării unor drepturi.
    (2) Cu pedeapsa prevăzută în alin. (1) se sancţionează şi capturarea unei
nave aﬂate în marea liberă sau faptul de a provoca, prin orice mijloc, naufragiul
ori eşuarea acesteia, în scopul de a-şi însuşi încărcătura ei sau de a tâlhări
persoanele aﬂate la bord.
    (3) Dacă pirateria a avut ca urmare vătămarea corporală, pedeapsa este
închisoarea de la 5 la 15 ani şi interzicerea exercitării unor drepturi.
    (4) Există piraterie şi dacă fapta s-a comis pe o aeronavă sau între aeronave
şi nave.                                                                             RO
Art. 236. Tâlhăria sau pirateria urmată de moartea victimei. Dacă faptele
prevăzute în art. 233-235 au avut ca urmare moartea victimei, pedeapsa este
închisoarea de la 7 la 18 ani şi interzicerea exercitării unor drepturi.
834   Codex penal

Art. 237. Sancţionarea tentativei. Tentativa la infracţiunile prevăzute în
art. 233-235 se pedepseşte.

                        CAPITOLUL III
   Infracţiuni contra patrimoniului prin nesocotirea încrederii
Art. 238. Abuzul de încredere. (1) Însuşirea, dispunerea sau folosirea, pe
nedrept, a unui bun mobil al altuia, de către cel căruia i-a fost încredinţat în
baza unui titlu şi cu un anumit scop, ori refuzul de a-l restitui se pedepseşte cu
închisoare de la 3 luni la 2 ani sau cu amendă.
   (2) Acţiunea penală se pune în mişcare la plângerea prealabilă a persoanei
vătămate.
Art. 239. Abuzul de încredere prin fraudarea creditorilor. (1) Fapta
debitorului de a înstrăina, ascunde, deteriora sau distruge, în tot sau în parte,
valori ori bunuri din patrimoniul său ori de a invoca acte sau datorii ﬁctive în
scopul fraudării creditorilor se pedepseşte cu închisoare de la 6 luni la 3 ani
sau cu amendă.
   (2) Cu aceeaşi pedeapsă se sancţionează fapta persoanei care, ştiind că nu
va putea plăti, achiziţionează bunuri ori servicii producând o pagubă credi-
torului.
   (3) Acţiunea penală se pune în mişcare la plângerea prealabilă a persoanei
vătămate.
Art. 240. Bancruta simplă. (1) Neintroducerea sau introducerea tardivă, de
către debitorul persoană ﬁzică ori de reprezentantul legal al persoanei juridice
debitoare, a cererii de deschidere a procedurii insolvenţei, într-un termen
care depăşeşte cu mai mult de 6 luni termenul prevăzut de lege de la apariţia
stării de insolvenţă, se pedepseşte cu închisoare de la 3 luni la un an sau cu
amendă.
   (2) Acţiunea penală se pune în mişcare la plângerea prealabilă a persoanei
vătămate.
Art. 241. Bancruta frauduloasă. (1) Fapta persoanei care, în frauda credi-
torilor:
   a) falsiﬁcă, sustrage sau distruge evidenţele debitorului ori ascunde o parte
din activul averii acestuia;
   b) înfăţişează datorii inexistente sau prezintă în registrele debitorului, în alt
act sau în situaţia ﬁnanciară sume nedatorate;
   c) înstrăinează, în caz de insolvenţă a debitorului, o parte din active se
pedepseşte cu închisoarea de la 6 luni la 5 ani.
   (2) Acţiunea penală se pune în mişcare la plângerea prealabilă a persoanei
vătămate.
                                                      Codul penal al României   835

Art. 242. Gestiunea frauduloasă. (1) Pricinuirea de pagube unei persoane,
cu ocazia administrării sau conservării bunurilor acesteia, de către cel care
are ori trebuie să aibă grija administrării sau conservării acelor bunuri se
pedepseşte cu închisoare de la 6 luni la 3 ani sau cu amendă.
    (2) Când fapta prevăzută în alin. (1) a fost săvârşită de administratorul
judiciar, de lichidatorul averii debitorului sau de un reprezentant sau prepus
al acestora, pedeapsa este închisoarea de la unu la 5 ani.
    (3) Faptele prevăzute în alin. (1) şi alin. (2) săvârşite în scopul de a dobândi
un folos patrimonial se pedepsesc cu închisoarea de la 2 la 7 ani.
    (4) Acţiunea penală se pune în mişcare la plângerea prealabilă a persoanei
vătămate.
Art. 243. Însuşirea bunului găsit sau ajuns din eroare la făptuitor.
(1) Fapta de a nu preda în termen de 10 zile un bun găsit autorităţilor sau celui
care l-a pierdut sau de a dispune de acel bun ca de al său se pedepseşte cu
închisoare de la o lună la 3 luni sau cu amendă.
    (2) Cu aceeaşi pedeapsă se sancţionează şi însuşirea pe nedrept a unui
bun mobil ce aparţine altuia, ajuns din eroare sau în mod fortuit în posesia
făptuitorului, sau nepredarea acestuia în termen de 10 zile din momentul în
care a cunoscut că bunul nu îi aparţine.
    (3) Împăcarea înlătură răspunderea penală.
Art. 244. Înşelăciunea. (1) Inducerea în eroare a unei persoane prin pre-
zentarea ca adevărată a unei fapte mincinoase sau ca mincinoasă a unei
fapte adevărate, în scopul de a obţine pentru sine sau pentru altul un folos
patrimonial injust şi dacă s-a pricinuit o pagubă, se pedepseşte cu închisoarea
de la 6 luni la 3 ani.
   (2) Înşelăciunea săvârşită prin folosirea de nume sau calităţi mincinoase
ori de alte mijloace frauduloase se pedepseşte cu închisoarea de la unu la 5
ani. Dacă mijlocul fraudulos constituie prin el însuşi o infracţiune, se aplică
regulile privind concursul de infracţiuni.
   (3) Împăcarea înlătură răspunderea penală.

Art. 245. Înşelăciunea privind asigurările. (1) Distrugerea, degradarea,
aducerea în stare de neîntrebuinţare, ascunderea sau înstrăinarea unui bun
asigurat împotriva distrugerii, degradării, uzurii, pierderii sau furtului, în
scopul de a obţine, pentru sine sau pentru altul, suma asigurată, se pedepseşte
cu închisoarea de la unu la 5 ani.
   (2) Fapta persoanei care, în scopul prevăzut în alin. (1), simulează, îşi cau-      RO
zează sau agravează leziuni sau vătămări corporale produse de un risc asigurat
se pedepseşte cu închisoare de la 6 luni la 3 ani sau cu amendă.
   (3) Împăcarea înlătură răspunderea penală.
836   Codex penal

Art. 246. Deturnarea licitaţiilor publice. Fapta de a îndepărta, prin
constrângere sau corupere, un participant de la o licitaţie publică ori înţele-
gerea între participanţi pentru a denatura preţul de adjudecare se pedepseşte
cu închisoarea de la unu la 5 ani.
Art. 247. Exploatarea patrimonială a unei persoane vulnerabile. (1) Fapta
creditorului care, cu ocazia dării cu împrumut de bani sau bunuri, proﬁtând
de starea de vădită vulnerabilitate a debitorului, datorată vârstei, stării de
sănătate, inﬁrmităţii ori relaţiei de dependenţă în care debitorul se aﬂă faţă de
el, îl face să constituie sau să transmită, pentru sine sau pentru altul, un drept
real ori de creanţă de valoare vădit disproporţionată faţă de această prestaţie
se pedepseşte cu închisoarea de la unu la 5 ani.
    (2) Punerea unei persoane în stare de vădită vulnerabilitate prin provocarea
unei intoxicaţii cu alcool sau cu substanţe psihoactive în scopul de a o
determina să consimtă la constituirea sau transmiterea unui drept real ori de
creanţă sau să renunţe la un drept, dacă s-a produs o pagubă, se pedepseşte
cu închisoarea de la 2 la 7 ani.
Art. 248. Sancţionarea tentativei. Tentativa la infracţiunile prevăzute în
art. 239 alin. (1), art. 241 şi art. 244-247 se pedepseşte.

                           CAPITOLUL IV
               Fraude comise prin sisteme informatice
                   şi mijloace de plată electronice
Art. 249. Frauda informatică. Introducerea, modiﬁcarea sau ştergerea de
date informatice, restricţionarea accesului la aceste date ori împiedicarea în
orice mod a funcţionării unui sistem informatic, în scopul de a obţine un
beneﬁciu material pentru sine sau pentru altul, dacă s-a cauzat o pagubă unei
persoane, se pedepseşte cu închisoarea de la 2 la 7 ani.
Art. 250. Efectuarea de operaţiuni ﬁnanciare în mod fraudulos.
(1) Efectuarea unei operaţiuni de retragere de numerar, încărcare sau des-
cărcare a unui instrument de monedă electronică ori de transfer de fonduri,
prin utilizarea, fără consimţământul titularului, a unui instrument de plată
electronică sau a datelor de identiﬁcare care permit utilizarea acestuia, se
pedepseşte cu închisoarea de la 2 la 7 ani.
   (2) Cu aceeaşi pedeapsă se sancţionează efectuarea uneia dintre opera-
ţiunile prevăzute în alin. (1), prin utilizarea neautorizată a oricăror date de
identiﬁcare sau prin utilizarea de date de identiﬁcare ﬁctive.
   (3) Transmiterea neautorizată către altă persoană a oricăror date de identi-
ﬁcare, în vederea efectuării uneia dintre operaţiunile prevăzute în alin. (1), se
pedepseşte cu închisoarea de la unu la 5 ani.
                                                      Codul penal al României   837

Art. 251. Acceptarea operaţiunilor ﬁnanciare efectuate în mod frau-
dulos. (1) Acceptarea unei operaţiuni de retragere de numerar, încărcare
sau descărcare a unui instrument de monedă electronică ori de transfer
de fonduri, cunoscând că este efectuată prin folosirea unui instrument de
plată electronică falsiﬁcat sau utilizat fără consimţământul titularului său, se
pedepseşte cu închisoarea de la unu la 5 ani.
   (2) Cu aceeaşi pedeapsă se sancţionează acceptarea uneia dintre opera-
ţiunile prevăzute în alin. (1), cunoscând că este efectuată prin utilizarea neauto-
rizată a oricăror date de identiﬁcare sau prin utilizarea de date de identiﬁcare
ﬁctive.
Art. 252. Sancţionarea tentativei. Tentativa la infracţiunile prevăzute în
prezentul capitol se pedepseşte.

                           CAPITOLUL V
                  Distrugerea şi tulburarea de posesie
Art. 253. Distrugerea. (1) Distrugerea, degradarea sau aducerea în stare de
neîntrebuinţare a unui bun aparţinând altuia ori împiedicarea luării măsurilor de
conservare sau de salvare a unui astfel de bun, precum şi înlăturarea măsurilor
luate se pedepsesc cu închisoare de la 3 luni la 2 ani sau cu amendă.
   (2) Distrugerea unui înscris sub semnătură privată, care aparţine în tot sau
în parte altei persoane şi serveşte la dovedirea unui drept de natură patrimo-
nială, dacă prin aceasta s-a produs o pagubă, se pedepseşte cu închisoare de la
6 luni la 3 ani sau cu amendă.
   (3) Dacă fapta prevăzută în alin. (1) priveşte bunuri care fac parte din
patrimoniul cultural, pedeapsa este închisoarea de la unu la 5 ani.
   (4) Distrugerea, degradarea sau aducerea în stare de neîntrebuinţare a unui
bun, săvârşită prin incendiere, explozie ori prin orice alt asemenea mijloc şi
dacă este de natură să pună în pericol alte persoane sau bunuri, se pedepseşte
cu închisoarea de la 2 la 7 ani.
   (5) Dispoziţiile prevăzute în alin. (3) şi alin. (4) se aplică chiar dacă bunul
aparţine făptuitorului.
   (6) Pentru faptele prevăzute în alin. (1) şi alin. (2) acţiunea penală se pune
în mişcare la plângerea prealabilă a persoanei vătămate.
   (7) Tentativa faptelor prevăzute în alin. (3) şi alin. (4) se pedepseşte.
Art. 254. Distrugerea caliﬁcată. (1) Dacă faptele prevăzute în art. 253 au
avut ca urmare un dezastru, pedeapsa este închisoarea de la 7 la 15 ani şi            RO
interzicerea exercitării unor drepturi.
   (2) Dezastrul constă în distrugerea sau degradarea unor bunuri imobile
ori a unor lucrări, echipamente, instalaţii sau componente ale acestora şi care
838      Codex penal

a avut ca urmare moartea sau vătămarea corporală a două sau mai multor
persoane.
Art. 255. Distrugerea din culpă. (1) Distrugerea, degradarea ori aducerea în
stare de neîntrebuinţare, din culpă, a unui bun, chiar dacă acesta aparţine făp-
tuitorului, în cazul în care fapta este săvârşită prin incendiere, explozie sau prin
orice alt asemenea mijloc şi dacă este de natură să pună în pericol alte persoane
sau bunuri, se pedepseşte cu închisoare de la 3 luni la un an sau cu amendă.
    (2) Dacă faptele au avut ca urmare un dezastru, pedeapsa este închisoarea
de la 5 la 12 ani.
Art. 256. Tulburarea de posesie. (1) Ocuparea, în întregime sau în parte,
fără drept, prin violenţă sau ameninţare ori prin desﬁinţarea sau strămutarea
semnelor de hotar, a unui imobil aﬂat în posesia altuia se pedepseşte cu
închisoare de la unu la 5 ani sau cu amendă.
   (2) Acţiunea penală se pune în mişcare la plângerea prealabilă a persoanei
vătămate.

                         CAPITOLUL VI
   Infracţiuni care au produs consecinţe deosebit de grave15))
Art. 2561. Faptele care au produs consecinţe deosebit de grave. Dacă
faptele prevăzute la art. 228, 229, 233, 234, 235, 239, 242, 244, 245, 247,
art. 249-251 au produs consecinţe deosebit de grave, limitele speciale ale
pedepsei prevăzute de lege se majorează cu jumătate.

                              TITLUL III
           Infracţiuni privind autoritatea şi frontiera de stat

                             CAPITOLUL I
                       Infracţiuni contra autorităţii
Art. 257. Ultrajul. (1) Ameninţarea săvârşită nemijlocit sau prin mijloace
de comunicare directă, lovirea sau alte violenţe, vătămarea corporală, lovirile
sau vătămările cauzatoare de moarte ori omorul săvârşite împotriva unui
funcţionar public care îndeplineşte o funcţie ce implică exerciţiul autorităţii
de stat, aﬂat în exercitarea atribuţiilor de serviciu sau în legătură cu exercitarea
acestor atribuţii, se sancţionează cu pedeapsa prevăzută de lege pentru acea
infracţiune, ale cărei limite speciale se majorează cu o treime.

   15)
     Capitolul VI care cuprinde art. 2561 a fost introdus prin art. I pct. 11 din
O.U.G. nr. 18/2016.
                                                      Codul penal al României   839

    (2) Săvârşirea unei infracţiuni împotriva unui funcţionar public care înde-
plineşte o funcţie ce implică exerciţiul autorităţii de stat ori asupra bunurilor
acestuia, în scop de intimidare sau de răzbunare, în legătură cu exercitarea
atribuţiilor de serviciu, se sancţionează cu pedeapsa prevăzută de lege pentru
acea infracţiune, ale cărei limite speciale se majorează cu o treime.
    (3) Cu aceeaşi pedeapsă se sancţionează faptele comise în condiţiile alin. (2),
dacă privesc un membru de familie al funcţionarului public.
    (4) Faptele prevăzute în alin. (1)-(3), comise asupra unui poliţist sau jan-
darm, aﬂat în exercitarea atribuţiilor de serviciu sau în legătură cu exercitarea
acestor atribuţii, se sancţionează cu pedeapsa prevăzută de lege pentru acea
infracţiune, ale cărei limite se majorează cu jumătate.
Art. 258. Uzurparea de calităţi oﬁciale. (1) Folosirea fără drept a unei
calităţi oﬁciale care implică exerciţiul autorităţii de stat, însoţită sau urmată de
îndeplinirea vreunui act legat de acea calitate, se pedepseşte cu închisoare de
la 6 luni la 3 ani sau cu amendă.
    (2) Cu aceeaşi pedeapsă se sancţionează fapta funcţionarului public care
continuă să exercite o funcţie ce implică exerciţiul autorităţii de stat, după ce
a pierdut acest drept conform legii.
    (3) Dacă faptele prevăzute în alin. (1) sau alin. (2) au fost săvârşite de
o persoană care poartă, fără drept, uniforme sau semne distinctive ale unei
autorităţi publice, pedeapsa este închisoarea de la unu la 5 ani.
Art. 259. Sustragerea sau distrugerea de înscrisuri. (1) Sustragerea ori
distrugerea unui înscris care se aﬂă în păstrarea ori în deţinerea unei persoane
dintre cele prevăzute în art. 176 sau art. 175 alin. (2) se pedepseşte cu
închisoarea de la unu la 5 ani.
    (2) Dacă fapta este săvârşită de un funcţionar public în exercitarea atribu-
ţiilor de serviciu, limitele speciale ale pedepsei se majorează cu o treime.
    (3) Tentativa se pedepseşte.
Art. 260. Ruperea de sigilii. (1) Înlăturarea ori distrugerea unui sigiliu legal
aplicat se pedepseşte cu închisoare de la 3 luni la un an sau cu amendă.
   (2) Dacă fapta a fost săvârşită de custode, pedeapsa este închisoarea de la
6 luni la 2 ani sau amenda.
Art. 261. Sustragerea de sub sechestru. (1) Sustragerea unui bun care
este legal sechestrat se pedepseşte cu închisoare de la 3 luni la un an sau cu
amendă.
   (2) Dacă fapta a fost săvârşită de custode, pedeapsa este închisoarea de la         RO
6 luni la 2 ani sau amenda.
840   Codex penal

                             CAPITOLUL II
                    Infracţiuni privind frontiera de stat
Art. 262. Trecerea frauduloasă a frontierei de stat. (1) Intrarea sau ieşirea
din ţară prin trecerea ilegală a frontierei de stat a României se pedepseşte cu
închisoare de la 6 luni la 3 ani sau cu amendă.
   (2) Dacă fapta prevăzută în alin. (1) a fost săvârşită:
   a) în scopul sustragerii de la tragerea la răspundere penală sau de la execu-
tarea unei pedepse ori a unei măsuri educative, privative de libertate;
   b) de către un străin declarat indezirabil ori căruia i-a fost interzis în orice
mod dreptul de intrare sau de şedere în ţară,
   pedeapsa este închisoarea de la unu la 5 ani.
   (3) Tentativa se pedepseşte.
   (4) Fapta prevăzută în alin. (1), săvârşită de o victimă a traﬁcului de per-
soane sau de minori, nu se pedepseşte.
Art. 263. Traﬁcul de migranţi. (1) Racolarea, îndrumarea, călăuzirea,
transportarea, transferarea sau adăpostirea unei persoane, în scopul trecerii
frauduloase a frontierei de stat a României, se pedepseşte cu închisoarea de
la 2 la 7 ani.
    (2) Când fapta a fost săvârşită:
    a) în scopul de a obţine, direct sau indirect, un folos patrimonial;
    b) prin mijloace care pun în pericol viaţa, integritatea sau sănătatea migran-
tului;
    c) prin supunerea migrantului la tratamente inumane sau degradante,
    pedeapsa este închisoarea de la 3 la 10 ani şi interzicerea exercitării unor
drepturi.
    (3) Tentativa se pedepseşte.
Art. 264. Facilitarea şederii ilegale în România. (1) Fapta persoanei care
facilitează, prin orice mijloace, rămânerea ilegală pe teritoriul României a unei
persoane, victimă a unei infracţiuni de traﬁc de persoane, de minori sau de
migranţi, care nu are cetăţenia română şi nici domiciliul în România, se pedep-
seşte cu închisoarea de la unu la 5 ani şi interzicerea exercitării unor drepturi.
Dacă mijlocul folosit constituie prin el însuşi o infracţiune, se aplică regulile
privind concursul de infracţiuni.
    (2) Când fapta a fost săvârşită:
    a) în scopul de a obţine, direct sau indirect, un folos patrimonial;
    b) de către un funcţionar public aﬂat în exercitarea atribuţiilor de serviciu,
pedeapsa este închisoarea de la 2 la 7 ani şi interzicerea exercitării unor drepturi.
    (3) Când faptele prevăzute în alin. (1) şi alin. (2) sunt săvârşite cu privire
la un alt străin aﬂat ilegal pe teritoriul României, limitele speciale ale pedepsei
se reduc cu o treime.
                                                      Codul penal al României   841

Art. 265. Sustragerea de la măsurile de îndepărtare de pe teritoriul
României. Sustragerea de la executarea obligaţiilor instituite de autorităţile
competente, de către străinul faţă de care s-a dispus măsura îndepărtării de
pe teritoriul României ori a fost dispusă interzicerea dreptului de şedere, se
pedepseşte cu închisoare de la 3 luni la 2 ani sau cu amendă.

                              TITLUL IV
                 Infracţiuni contra înfăptuirii justiţiei
Art. 266. Nedenunţarea. (1) Fapta persoanei care, luând cunoştinţă de
comiterea unei fapte prevăzute de legea penală contra vieţii sau care a avut
ca urmare moartea unei persoane, nu înştiinţează de îndată autorităţile se
pedepseşte cu închisoare de la 6 luni la 2 ani sau cu amendă.
   (2) Nedenunţarea săvârşită de un membru de familie nu se pedepseşte.
   (3) Nu se pedepseşte persoana care, înainte de punerea în mişcare a
acţiunii penale împotriva unei persoane pentru săvârşirea faptei nedenunţate,
încunoştinţează autorităţile competente despre aceasta sau care, chiar după
punerea în mişcare a acţiunii penale, a înlesnit tragerea la răspundere penală a
autorului sau a participanţilor.
Art. 267. Omisiunea sesizării. (1) Funcţionarul public care, luând cunoş-
tinţă de săvârşirea unei fapte prevăzute de legea penală în legătură cu serviciul
în cadrul căruia îşi îndeplineşte sarcinile, omite sesizarea de îndată a organelor
de urmărire penală se pedepseşte cu închisoare de la 3 luni la 3 ani sau cu
amendă.
    (2) Când fapta este săvârşită din culpă, pedeapsa este închisoarea de la
3 luni la un an sau amenda.
Art. 268. Inducerea în eroare a organelor judiciare. (1) Sesizarea penală,
făcută prin denunţ sau plângere, cu privire la existenţa unei fapte prevăzute
de legea penală ori în legătură cu săvârşirea unei asemenea fapte de către
o anumită persoană, cunoscând că aceasta este nereală, se pedepseşte cu
închisoare de la 6 luni la 3 ani sau cu amendă.
   (2) Producerea sau ticluirea de probe nereale, în scopul de a dovedi existenţa
unei fapte prevăzute de legea penală ori săvârşirea acesteia de către o anumită
persoană, se pedepseşte cu închisoarea de la unu la 5 ani.
   (3) Nu se pedepseşte persoana care a săvârşit inducerea în eroare a organelor
judiciare, dacă declară, înainte de reţinerea, arestarea sau de punerea în mişcare a
acţiunii penale împotriva celui faţă de care s-a făcut denunţul sau plângerea ori      RO
s-au produs probele, că denunţul, plângerea sau probele sunt nereale.
Art. 269. Favorizarea făptuitorului. (1) Ajutorul dat făptuitorului în
scopul împiedicării sau îngreunării cercetărilor într-o cauză penală, tragerii la
842   Codex penal

răspundere penală, executării unei pedepse sau măsuri privative de libertate se
pedepseşte cu închisoare de la unu la 5 ani sau cu amendă.
   (2) Pedeapsa aplicată favorizatorului nu poate ﬁ mai mare decât pedeapsa
prevăzută de lege pentru fapta săvârşită de autor.
   (3) Favorizarea săvârşită de un membru de familie nu se pedepseşte.
Art. 270. Tăinuirea. (1) Primirea, dobândirea, transformarea ori înlesnirea
valoriﬁcării unui bun, de către o persoană care ﬁe a cunoscut, ﬁe a prevăzut din
împrejurările concrete că acesta provine din săvârşirea unei fapte prevăzute de
legea penală, chiar fără a cunoaşte natura acesteia, se pedepseşte cu închisoare
de la unu la 5 ani sau cu amendă.
   (2) Pedeapsa aplicată tăinuitorului nu poate ﬁ mai mare decât pedeapsa
prevăzută de lege pentru fapta săvârşită de autor.
   (3) Tăinuirea săvârşită de un membru de familie nu se pedepseşte.
Art. 271. Obstrucţionarea justiţiei. (1) Persoana care, ﬁind avertizată asupra
consecinţelor faptei sale:
   a) împiedică, fără drept, organul de urmărire sau instanţa să efectueze, în
condiţiile legii, un act procedural;
   b) refuză să pună la dispoziţia organului de urmărire penală, instanţei sau
judecătorului sindic, în tot sau în parte, datele, informaţiile, înscrisurile sau
bunurile deţinute, care i-au fost solicitate în mod explicit, în condiţiile legii, în
vederea soluţionării unei cauze, se pedepseşte cu închisoare de la 3 luni la un
an sau cu amendă.
   (2) Dispoziţiile alin. (1) nu se aplică în cazul persoanei urmărite sau judecate
pentru infracţiunea care formează obiectul procesului penal.
Art. 272. Inﬂuenţarea declaraţiilor. (1) Încercarea de a determina sau
determinarea unei persoane, indiferent de calitatea acesteia, prin corupere,
prin constrângere ori prin altă faptă cu efect vădit intimidant, săvârşită asupra
sa ori asupra unui membru de familie al acesteia, să nu sesizeze organele de
urmărire penală, să nu dea declaraţii, să îşi retragă declaraţiile, să dea declaraţii
mincinoase ori să nu prezinte probe, într-o cauză penală, civilă sau în orice
altă procedură judiciară, se pedepseşte cu închisoarea de la unu la 5 ani. Dacă
actul de intimidare sau corupere constituie prin el însuşi o infracţiune, se
aplică regulile privind concursul de infracţiuni.
    (2) Nu constituie infracţiune înţelegerea patrimonială dintre infractor şi
persoana vătămată, intervenită în cazul infracţiunilor pentru care acţiunea
penală se pune în mişcare la plângere prealabilă sau pentru care intervine
împăcarea.
Art. 273. Mărturia mincinoasă. (1) Fapta martorului care, într-o cauză
penală, civilă sau în orice altă procedură în care se ascultă martori, face aﬁr-
maţii mincinoase ori nu spune tot ce ştie în legătură cu faptele sau împreju-
                                                           Codul penal al României   843

rările esenţiale cu privire la care este întrebat se pedepseşte cu închisoare de la
6 luni la 3 ani sau cu amendă.
   (2) Mărturia mincinoasă săvârşită:
   a) de un martor cu identitate protejată ori aﬂat în Programul de protecţie
a martorilor;
   b) de un investigator sub acoperire;
   c) de o persoană care întocmeşte un raport de expertiză ori de un interpret;
   d) în legătură cu o faptă pentru care legea prevede pedeapsa detenţiunii pe
viaţă ori închisoarea de 10 ani sau mai mare
   se pedepseşte cu închisoarea de la unu la 5 ani.
   (3) Autorul nu se pedepseşte dacă îşi retrage mărturia, în cauzele penale
înainte de reţinere, arestare sau de punerea în mişcare a acţiunii penale ori
în alte cauze înainte de a se ﬁ pronunţat o hotărâre sau de a se ﬁ dat o altă
soluţie, ca urmare a mărturiei mincinoase.
Art. 274. Răzbunarea pentru ajutorul dat justiţiei. Săvârşirea unei infrac-
ţiuni împotriva unei persoane ori a unui membru de familie al acesteia, pe
motiv că a sesizat organele de urmărire penală, a dat declaraţii ori a prezentat
probe într-o cauză penală, civilă sau în orice altă procedură dintre cele prevă-
zute în art. 273, se sancţionează cu pedeapsa prevăzută de lege pentru acea
infracţiune, ale cărei limite speciale se majorează cu o treime.
Art. 275. Sustragerea sau distrugerea de probe ori de înscrisuri. (1) Sus-
tragerea, distrugerea, reţinerea, ascunderea ori alterarea de mijloace materiale
de probă sau de înscrisuri, în scopul de a împiedica aﬂarea adevărului într-o
procedură judiciară, se pedepseşte cu închisoarea de la 6 luni la 5 ani.
   (2) Cu aceeaşi pedeapsă se sancţionează împiedicarea, în orice alt mod, ca
un înscris necesar soluţionării unei cauze, emis de către un organ judiciar sau
adresat acestuia, să ajungă la destinatar.
Art. 276.16) Presiuni asupra justiţiei. Abrogat.
Art. 277. Compromiterea intereselor justiţiei. (1) Divulgarea, fără drept,
de infor maţii conﬁdenţiale privind data, timpul, locul, modul sau mijloacele
prin care urmează să se administreze o probă, de către un magistrat sau un
alt funcţionar public care a luat cunoştinţă de acestea în virtutea funcţiei,
dacă prin aceasta poate ﬁ îngreunată sau împiedicată urmărirea penală, se
pedepseşte cu închisoare de la 3 luni la 2 ani sau cu amendă.
    (2) Dezvăluirea, fără drept, de mijloace de probă sau de înscrisuri oﬁciale            RO
dintr-o cauză penală, înainte de a se dispune o soluţie de netrimitere în judecată
ori de soluţionare deﬁnitivă a cauzei, de către un funcţionar public care a luat

   16)
         Art. 276 a fost abrogat prin art. unic din Legea nr. 159/2014.
844   Codex penal

cunoştinţă de acestea în virtutea funcţiei, se pedepseşte cu închisoare de la o
lună la un an sau cu amendă.
   (3) Dezvăluirea, fără drept, de informaţii dintr-o cauză penală, de către un
martor, expert sau interpret, atunci când această interdicţie este impusă de
legea de procedură penală, se pedepseşte cu închisoare de la o lună la un an
sau cu amendă.
   (4) Nu constituie infracţiune fapta prin care sunt divulgate ori dezvăluite
acte sau activităţi vădit ilegale comise de autorităţi într-o cauză penală.
Art. 278. Încălcarea solemnităţii şedinţei. Întrebuinţarea de cuvinte ori
gesturi jignitoare sau obscene, de natură să perturbe activitatea instanţei, de
către o persoană care participă sau asistă la o procedură care se desfăşoară
în faţa instanţei, se pedepseşte cu închisoare de la o lună la 3 luni sau cu
amendă.
Art. 279. Ultrajul judiciar. (1) Ameninţarea, lovirea sau alte violenţe, vătă-
marea corporală, lovirile sau vătămările cauzatoare de moarte ori omorul,
săvârşite împotriva unui judecător sau procuror aﬂat în exercitarea atribuţiilor
de serviciu, se sancţionează cu pedeapsa prevăzută de lege pentru acea
infracţiune, ale cărei limite speciale se majorează cu jumătate.
   (2) Săvârşirea unei infracţiuni împotriva unui judecător sau procuror ori
împotriva bunurilor acestuia, în scop de intimidare sau de răzbunare, în
legătură cu exercitarea atribuţiilor de serviciu, se sancţionează cu pedeapsa
prevăzută de lege pentru acea infracţiune, ale cărei limite speciale se majo-
rează cu jumătate.
   (3) Cu aceeaşi pedeapsă se sancţionează faptele comise în condiţiile alin. (2),
dacă privesc un membru de familie al judecătorului sau al procurorului.
   (4) Dispoziţiile alin. (1)-(3) se aplică în mod corespunzător şi faptelor
comise împotriva unui avocat în legătură cu exercitarea profesiei.
Art. 280. Cercetarea abuzivă. (1) Întrebuinţarea de promisiuni, ameninţări
sau violenţe împotriva unei persoane urmărite sau judecate într-o cauză penală,
de către un organ de cercetare penală, un procuror sau un judecător, pentru
a o determina să dea ori să nu dea declaraţii, să dea declaraţii mincinoase
ori să îşi retragă declaraţiile, se pedepseşte cu închisoarea de la 2 la 7 ani şi
interzicerea exercitării dreptului de a ocupa o funcţie publică.
   (2) Cu aceeaşi pedeapsă se sancţionează producerea, falsiﬁcarea ori ticluirea
de probe nereale de către un organ de cercetare penală, un procuror sau un
judecător.
Art. 281. Supunerea la rele tratamente. (1) Supunerea unei persoane la exe-
cutarea unei pedepse, măsuri de siguranţă sau educative în alt mod decât cel
prevăzut de dispoziţiile legale se pedepseşte cu închisoarea de la 6 luni la 3 ani
şi interzicerea exercitării dreptului de a ocupa o funcţie publică.
                                                      Codul penal al României   845

    (2) Supunerea la tratamente degradante ori inumane a unei persoane aﬂate
în stare de reţinere, deţinere ori în executarea unei măsuri de siguranţă sau
educative, privative de libertate, se pedepseşte cu închisoarea de la unu la 5 ani
şi interzicerea exercitării dreptului de a ocupa o funcţie publică.
Art. 282. Tortura. (1) Fapta funcţionarului public care îndeplineşte o funcţie
ce implică exerciţiul autorităţii de stat sau a altei persoane care acţionează la
instigarea sau cu consimţământul expres ori tacit al acestuia de a provoca unei
persoane puternice suferinţe ﬁzice ori psihice:
    a) în scopul obţinerii de la această persoană sau de la o terţă persoană
informaţii sau declaraţii;
    b) în scopul pedepsirii ei pentru un act pe care aceasta sau o terţă persoană
l-a comis ori este bănuită că l-a comis;
    c) în scopul de a o intimida sau de a face presiuni asupra ei ori de a intimida
sau a face presiuni asupra unei terţe persoane;
    d) pe un motiv bazat pe orice formă de discriminare,
    se pedepseşte cu închisoarea de la 2 la 7 ani şi interzicerea exercitării unor
drepturi.
    (2) Dacă fapta prevăzută în alin. (1) a avut ca urmare o vătămare corporală,
pedeapsa este închisoarea de la 3 la 10 ani şi interzicerea exercitării unor
drepturi.
    (3) Tortura ce a avut ca urmare moartea victimei se pedepseşte cu închi-
soarea de la 15 la 25 de ani şi interzicerea exercitării unor drepturi.
    (4) Tentativa la infracţiunea prevăzută în alin. (1) se pedepseşte.
    (5) Nicio împrejurare excepţională, oricare ar ﬁ ea, ﬁe că este vorba de stare
de război sau de ameninţări cu războiul, de instabilitate politică internă sau
de orice altă stare de excepţie, nu poate ﬁ invocată pentru a justiﬁca tortura.
De asemenea, nu poate ﬁ invocat ordinul superiorului ori al unei autorităţi
publice.
    (6) Nu constituie tortură durerea sau suferinţele ce rezultă exclusiv din sanc-
ţiuni legale şi care sunt inerente acestor sancţiuni sau sunt ocazionate de ele.
Art. 283. Represiunea nedreaptă. (1) Fapta de a pune în mişcare acţiunea
penală, de a lua o măsură preventivă neprivativă de libertate ori de a trimite
în judecată o persoană, ştiind că este nevinovată, se pedepseşte cu închisoarea
de la 3 luni la 3 ani şi interzicerea exercitării dreptului de a ocupa o funcţie
publică.
    (2) Reţinerea sau arestarea ori condamnarea unei persoane, ştiind că este
nevinovată, se pedepseşte cu închisoarea de la 3 la 10 ani şi interzicerea exer-      RO
citării dreptului de a ocupa o funcţie publică.
Art. 284. Asistenţa şi reprezentarea neloială. (1) Fapta avocatului sau a
reprezentantului unei persoane care, în înţelegere frauduloasă cu o persoană
846   Codex penal

cu interese contrare în aceeaşi cauză, în cadrul unei proceduri judiciare sau
notariale, vatămă interesele clientului sau ale persoanei reprezentate se pedep-
seşte cu închisoare de la 3 luni la un an sau cu amendă.
   (2) Cu aceeaşi pedeapsă se sancţionează înţelegerea frauduloasă dintre
avocat sau reprezentantul unei persoane şi un terţ interesat de soluţia ce se va
pronunţa în cauză, în scopul vătămării intereselor clientului sau ale persoanei
reprezentate.
   (3) Acţiunea penală se pune în mişcare la plângerea prealabilă a persoanei
vătămate.
Art. 285. Evadarea. (1) Evadarea din starea legală de reţinere sau de deţinere
se pedepseşte cu închisoarea de la 6 luni la 3 ani.
    (2) Când evadarea este săvârşită prin folosire de violenţe sau arme, pedeapsa
este închisoarea de la unu la 5 ani şi interzicerea exercitării unor drepturi.
    (3) Se consideră evadare:
    a) neprezentarea nejustiﬁcată a persoanei condamnate la locul de deţinere,
la expirarea perioadei în care s-a aﬂat legal în stare de libertate;
    b) părăsirea, fără autorizare, de către persoana condamnată, a locului de
muncă, aﬂat în exteriorul locului de deţinere.
    (4) Pedeapsa aplicată pentru infracţiunea de evadare se adaugă la restul
rămas neexecutat din pedeapsă la data evadării.
    (5) Tentativa la infracţiunile prevăzute în alin. (1) şi alin. (2) se pedepseşte.
Art. 286. Înlesnirea evadării. (1) Înlesnirea prin orice mijloace a evadării se
pedepseşte cu închisoarea de la unu la 5 ani.
    (2) Înlesnirea evadării:
    a) săvârşită prin folosire de violenţe, arme, substanţe narcotice sau para-
lizante;
    b) a două sau mai multor persoane în aceeaşi împrejurare;
    c) unei persoane reţinute sau arestate pentru o infracţiune sancţionată de
lege cu pedeapsa detenţiunii pe viaţă ori cu pedeapsa închisorii de 10 ani sau
mai mare ori condamnate la o astfel de pedeapsă se sancţionează cu închi-
soarea de la 2 la 7 ani şi interzicerea exercitării unor drepturi.
    (3) Dacă faptele prevăzute în alin. (1) şi alin. (2) sunt săvârşite de o persoană
care avea îndatorirea de a-l păzi pe cel reţinut sau deţinut, limitele speciale ale
pedepsei se majorează cu o treime.
    (4) Înlesnirea evadării, săvârşită din culpă, de către o persoană care avea
îndatorirea de a-l păzi pe cel care a evadat, se pedepseşte cu închisoarea de la
3 luni la 2 ani.
    (5) Tentativa la infracţiunile prevăzute în alin. (1)-(3) se pedepseşte.
Art. 287. Nerespectarea hotărârilor judecătoreşti. (1) Nerespectarea unei
hotărâri judecătoreşti săvârşită prin:
                                                          Codul penal al României     847

   a) împotrivirea la executare, prin opunerea de rezistenţă faţă de organul de
executare;
   b) refuzul organului de executare de a pune în aplicare o hotărâre judecă-
torească, prin care este obligat să îndeplinească un anumit act;
   c) refuzul de a sprijini organul de executare în punerea în aplicare a hotărârii,
de către persoanele care au această obligaţie conform legii;
   d) neexecutarea hotărârii judecătoreşti prin care s-a dispus reintegrarea în
muncă a unui salariat;
   e) neexecutarea hotărârii judecătoreşti privind plata salariilor în termen de
15 zile de la data cererii de executare adresate angajatorului de către partea
interesată;
   f) nerespectarea hotărârilor judecătoreşti privind stabilirea, plata, actuali-
zarea şi recalcularea pensiilor;
   g) împiedicarea unei persoane de a folosi, în tot sau în parte, un imobil
deţinut în baza unei hotărâri judecătoreşti, de către cel căruia îi este opozabilă
hotărârea;
   h)17) nerespectarea unei măsuri de protecţie dispuse în executarea unui
ordin european de protecţie,
   se pedepseşte cu închisoare de la 3 luni la 2 ani sau cu amendă.
   (2) În cazul faptelor prevăzute în lit. d)-g), acţiunea penală se pune în
mişcare la plângerea prealabilă a persoanei vătămate.
   (3)18) În cazul faptei prevăzute la alin. (1) lit. h), împăcarea părţilor înlătură
răspunderea penală.
Art. 288. Neexecutarea sancţiunilor penale. (1) Sustragerea de la executare
ori neexecutarea conform legii a unei pedepse complementare ori accesorii
sau a măsurii de siguranţă prevăzute în art. 108 lit. b) şi lit. c), de către persoana
ﬁzică faţă de care s-au dispus aceste sancţiuni, se pedepseşte cu închisoare de
la 3 luni la 2 ani sau cu amendă, dacă fapta nu constituie o infracţiune mai
gravă.
    (2) Sustragerea de la executarea unei măsuri educative privative de libertate
prin părăsirea fără drept a centrului educativ sau a centrului de detenţie ori
prin neprezentarea după expirarea perioadei în care s-a aﬂat legal în stare de
libertate se pedepseşte cu închisoare de la 3 luni la un an sau cu amendă.
    (3) Neexecutarea, de către mandatar sau administrator, a pedepselor com-
plementare aplicate unei persoane juridice dintre cele prevăzute în art. 141 se
pedepseşte cu amendă.

                                                                                             RO
   17)
        Lit. h) de la alin. (1) al art. 287 a fost introdusă prin art. 25 pct. 1 din Legea
nr. 151/2016.
    18)
        Alin. (3) al art. 287 a fost introdus prin art. 25 pct. 2 din Legea nr. 151/2016.
848   Codex penal

                              TITLUL V
                 Infracţiuni de corupţie şi de serviciu

                              CAPITOLUL I
                          Infracţiuni de corupţie
Art. 289. Luarea de mită. (1) Fapta funcţionarului public care, direct ori
indirect, pentru sine sau pentru altul, pretinde ori primeşte bani sau alte
foloase care nu i se cuvin ori acceptă promisiunea unor astfel de foloase, în
legătură cu îndeplinirea, neîndeplinirea, urgentarea ori întârzierea îndeplinirii
unui act ce intră în îndatoririle sale de serviciu sau în legătură cu îndeplinirea
unui act contrar acestor îndatoriri, se pedepseşte cu închisoare de la 3 la
10 ani şi interzicerea exercitării dreptului de a ocupa o funcţie publică ori de a
exercita profesia sau activitatea în executarea căreia a săvârşit fapta.
   (2) Fapta prevăzută în alin. (1), săvârşită de una dintre persoanele prevă-
zute în art. 175 alin. (2), constituie infracţiune numai când este comisă în legă-
tură cu neîndeplinirea, întârzierea îndeplinirii unui act privitor la îndatoririle
sale legale sau în legătură cu efectuarea unui act contrar acestor îndatoriri.
   (3) Banii, valorile sau orice alte bunuri primite sunt supuse conﬁscării, iar
când acestea nu se mai găsesc, se dispune conﬁscarea prin echivalent.
Art. 290. Darea de mită. (1) Promisiunea, oferirea sau darea de bani ori alte
foloase, în condiţiile arătate în art. 289, se pedepseşte cu închisoarea de la
2 la 7 ani.
    (2) Fapta prevăzută în alin. (1) nu constituie infracţiune atunci când mitui-
torul a fost constrâns prin orice mijloace de către cel care a luat mita.
    (3) Mituitorul nu se pedepseşte dacă denunţă fapta mai înainte ca organul
de urmărire penală să ﬁ fost sesizat cu privire la aceasta.
    (4) Banii, valorile sau orice alte bunuri date se restituie persoanei care le-a
dat, dacă acestea au fost date în cazul prevăzut în alin. (2) sau date după
denunţul prevăzut în alin. (3).
    (5) Banii, valorile sau orice alte bunuri oferite sau date sunt supuse conﬁs-
cării, iar când acestea nu se mai găsesc, se dispune conﬁscarea prin echivalent.
Art. 291. Traﬁcul de inﬂuenţă. (1) Pretinderea, primirea ori acceptarea
promisiunii de bani sau alte foloase, direct sau indirect, pentru sine sau
pentru altul, săvârşită de către o persoană care are inﬂuenţă sau lasă să se
creadă că are inﬂuenţă asupra unui funcţionar public şi care promite că îl va
determina pe acesta să îndeplinească, să nu îndeplinească, să urgenteze ori
să întârzie îndeplinirea unui act ce intră în îndatoririle sale de serviciu sau să
îndeplinească un act contrar acestor îndatoriri, se pedepseşte cu închisoarea
de la 2 la 7 ani.
                                                      Codul penal al României   849

   (2) Banii, valorile sau orice alte bunuri primite sunt supuse conﬁscării, iar
când acestea nu se mai găsesc, se dispune conﬁscarea prin echivalent.
Art. 292. Cumpărarea de inﬂuenţă. (1) Promisiunea, oferirea sau darea
de bani ori alte foloase, pentru sine sau pentru altul, direct ori indirect, unei
persoane care are inﬂuenţă sau lasă să se creadă că are inﬂuenţă asupra
unui funcţionar public, pentru a-l determina pe acesta să îndeplinească, să
nu îndeplinească, să urgenteze ori să întârzie îndeplinirea unui act ce intră
în îndatoririle sale de serviciu sau să îndeplinească un act contrar acestor
îndatoriri, se pedepseşte cu închisoare de la 2 la 7 ani şi interzicerea exercitării
unor drepturi.
   (2) Făptuitorul nu se pedepseşte dacă denunţă fapta mai înainte ca organul
de urmărire penală să ﬁ fost sesizat cu privire la aceasta.
   (3) Banii, valorile sau orice alte bunuri se restituie persoanei care le-a dat,
dacă au fost date după denunţul prevăzut în alin. (2).
   (4) Banii, valorile sau orice alte bunuri date sau oferite sunt supuse conﬁs-
cării, iar dacă acestea nu se mai găsesc, se dispune conﬁscarea prin echivalent.
Art. 293. Fapte săvârşite de către membrii instanţelor de arbitraj sau în
legătură cu aceştia. Dispoziţiile art. 289 şi art. 290 se aplică în mod corespun-
zător şi persoanelor care, pe baza unui acord de arbitraj, sunt chemate să
pronunţe o hotărâre cu privire la un litigiu ce le este dat spre soluţionare de
către părţile la acest acord, indiferent dacă procedura arbitrală se desfăşoară
în baza legii române ori în baza unei alte legi.
Art. 294. Fapte săvârşite de către funcţionari străini sau în legătură cu
aceştia. Prevederile prezentului capitol se aplică în privinţa următoarelor
persoane, dacă, prin tratatele internaţionale la care România este parte, nu se
dispune altfel:
   a) funcţionarilor sau persoanelor care îşi desfăşoară activitatea pe baza
unui contract de muncă ori altor persoane care exercită atribuţii similare în
cadrul unei organizaţii publice internaţionale la care România este parte;
   b) membrilor adunărilor parlamentare ale organizaţiilor internaţionale la
care România este parte;
   c) funcţionarilor sau persoanelor care îşi desfăşoară activitatea pe baza
unui contract de muncă ori altor persoane care exercită atribuţii similare, în
cadrul Uniunii Europene;
   d) persoanelor care exercită funcţii juridice în cadrul instanţelor interna-
ţionale a căror competenţă este acceptată de România, precum şi funcţio-
narilor de la grefele acestor instanţe;                                                RO
   e) funcţionarilor unui stat străin;
   f) membrilor adunărilor parlamentare sau administrative ale unui stat străin;
   g) juraţilor din cadrul unor instanţe străine.
850   Codex penal

                              CAPITOLUL II
                           Infracţiuni de serviciu
Art. 295. Delapidarea. (1) Însuşirea, folosirea sau traﬁcarea de către un func-
ţionar public, în interesul său ori pentru altul, de bani, valori sau alte bunuri pe
care le gestionează sau le administrează se pedepseşte cu închisoarea de la 2 la
7 ani şi interzicerea exercitării dreptului de a ocupa o funcţie publică.
   (2) Tentativa se pedepseşte.
Art. 296. Purtarea abuzivă. (1) Întrebuinţarea de expresii jignitoare faţă de o
persoană de către cel aﬂat în exercitarea atribuţiilor de ser viciu se pedepseşte
cu închisoare de la o lună la 6 luni sau cu amendă.
   (2) Ameninţarea ori lovirea sau alte violenţe săvârşite în condiţiile alin. (1)
se sancţionează cu pedeapsa prevăzută de lege pentru acea infracţiune, ale
cărei limite speciale se majorează cu o treime.
Art. 297. Abuzul în serviciu. (1) Fapta funcţionarului public care, în
exercitarea atribuţiilor de serviciu, nu îndeplineşte un act sau îl îndeplineşte în
mod defectuos şi prin aceasta cauzează o pagubă ori o vătămare a drepturilor
sau intereselor legitime ale unei persoane ﬁzice sau ale unei persoane juridice
se pedepseşte cu închisoarea de la 2 la 7 ani şi interzicerea exercitării dreptului
de a ocupa o funcţie publică.
   (2) Cu aceeaşi pedeapsă se sancţionează şi fapta funcţionarului public care,
în exercitarea atribuţiilor de serviciu, îngrădeşte exercitarea unui drept al unei
persoane ori creează pentru aceasta o situaţie de inferioritate pe temei de rasă,
naţionalitate, origine etnică, limbă, religie, sex, orientare sexuală, apartenenţă
politică, avere, vârstă, dizabilitate, boală cronică necontagioasă sau infecţie
HIV/SIDA.
Art. 298. Neglijenţa în serviciu. Încălcarea din culpă de către un funcţionar
public a unei îndatoriri de serviciu, prin neîndeplinirea acesteia sau prin înde-
plinirea ei defectuoasă, dacă prin aceasta se cauzează o pagubă ori o vătămare
a drepturilor sau intereselor legitime ale unei persoane ﬁzice sau ale unei
persoane juridice, se pedepseşte cu închisoare de la 3 luni la 3 ani sau cu
amendă.
Art. 299. Folosirea abuzivă a funcţiei în scop sexual. (1) Fapta funcţio-
narului public care, în scopul de a îndeplini, a nu îndeplini, a urgenta ori a
întârzia îndeplinirea unui act privitor la îndatoririle sale de serviciu sau în
scopul de a face un act contrar acestor îndatoriri, pretinde ori obţine favoruri
de natură sexuală de la o persoană interesată direct sau indirect de efectele
acelui act de serviciu se pedepseşte cu închisoarea de la 6 luni la 3 ani şi
interzicerea exercitării dreptului de a ocupa o funcţie publică sau de a exercita
profesia ori activitatea în executarea căreia a săvârşit fapta.
                                                      Codul penal al României   851

   (2) Pretinderea sau obţinerea de favoruri de natură sexuală de către un
funcţionar public care se prevalează sau proﬁtă de o situaţie de autoritate ori
de superioritate asupra victimei, ce decurge din funcţia deţinută, se pedepseşte
cu închisoare de la 3 luni la 2 ani sau cu amendă şi interzicerea exercitării
dreptului de a ocupa o funcţie publică sau de a exercita profesia sau activitatea
în executarea căreia a săvârşit fapta.
Art. 300. Uzurparea funcţiei. Fapta funcţionarului public care, în timpul
serviciului, îndeplineşte un act ce nu intră în atribuţiile sale, dacă prin aceasta
s-a produs una dintre urmările prevăzute în art. 297, se pedepseşte cu
închisoare de la unu la 5 ani sau cu amendă.
Art. 301.19) Folosirea funcţiei pentru favorizarea unor persoane. (1) Fapta
funcţionarului public care, în exercitarea atribuţiilor de serviciu, a îndeplinit
un act prin care s-a obţinut un folos patrimonial pentru sine, pentru soţul
său, pentru o rudă ori un aﬁn până la gradul II inclusiv se pedepseşte cu
închisoarea de la unu la 5 ani şi interzicerea exercitării dreptului de a ocupa
o funcţie publică pe o perioadă de 3 ani.
   (2) Dispoziţiile alin. (1) nu se aplică în cazurile în care actul sau decizia se
referă la următoarele situaţii:
   a) emiterea, aprobarea sau adoptarea actelor normative;
   b) exercitarea unui drept recunoscut de lege sau în îndeplinirea unei obligaţii
impuse de lege, cu respectarea condiţiilor şi limitelor prevăzute de aceasta.
Art. 302. Violarea secretului corespondenţei. (1) Deschiderea, sustrage-
rea, distrugerea sau reţinerea, fără drept, a unei corespondenţe adresate altuia,
precum şi divulgarea fără drept a conţinutului unei asemenea corespondenţe,
chiar atunci când aceasta a fost trimisă deschisă ori a fost deschisă din greşeală,
se pedepsesc cu închisoare de la 3 luni la un an sau cu amendă.
    (2) Interceptarea, fără drept, a unei convorbiri sau a unei comunicări efec-
tuate prin telefon sau prin orice mijloc electronic de comunicaţii se pedep-
seşte cu închisoare de la 6 luni la 3 ani sau cu amendă.
    (3) Dacă faptele prevăzute în alin. (1) şi alin. (2) au fost săvârşite de un
funcţionar public care are obligaţia legală de a respecta secretul profesional şi
conﬁdenţialitatea informaţiilor la care are acces, pedeapsa este închisoarea de
la unu la 5 ani şi interzicerea unor drepturi.
    (4) Divulgarea, difuzarea, prezentarea sau transmiterea, către o altă per-
soană sau către public, fără drept, a conţinutului unei convorbiri sau comunicări
interceptate, chiar în cazul în care făptuitorul a luat cunoştinţă de aceasta din
greşeală sau din întâmplare, se pedepseşte cu închisoare de la 3 luni la 2 ani        RO
sau cu amendă.
   19)
     Art. 301 este reprodus astfel cum a fost modiﬁcat prin art. unic pct. 1 din
Legea nr. 193/2017.
852   Codex penal

    (5) Nu constituie infracţiune fapta săvârşită:
    a) dacă făptuitorul surprinde săvârşirea unei infracţiuni sau contribuie la
dovedirea săvârşirii unei infracţiuni;
    b) dacă surprinde fapte de interes public, care au semniﬁcaţie pentru viaţa
comunităţii şi a căror divulgare prezintă avantaje publice mai mari decât preju-
diciul produs persoanei vătămate.
    (6) Deţinerea sau confecţionarea, fără drept, de mijloace speciﬁce de inter-
ceptare ori de înregistrare a comunicaţiilor se pedepseşte cu închisoare de la
3 luni la 2 ani sau cu amendă.
    (7) Pentru faptele prevăzute la alin. (1), acţiunea penală se pune în mişcare
la plângerea prealabilă a persoanei vătămate.
Art. 303. Divulgarea informaţiilor secrete de stat. (1) Divulgarea, fără
drept, a unor informaţii secrete de stat, de către cel care le cunoaşte datorită
atribuţiilor de serviciu, dacă prin aceasta sunt afectate interesele unei per-
soane juridice dintre cele prevăzute în art. 176, se pedepseşte cu închisoarea
de la 2 la 7 ani şi interzicerea exercitării unor drepturi.
    (2) Deţinerea, fără drept, în afara îndatoririlor de serviciu, a unui docu-
ment ce conţine informaţii secrete de stat, dacă poate afecta activitatea uneia
dintre persoanele juridice prevăzute în art. 176, se pedepseşte cu închisoare
de la 3 luni la 2 ani sau cu amendă.
    (3) Persoana care deţine un document ce conţine informaţii secrete de
stat, care poate afecta activitatea uneia dintre persoanele juridice prevăzute
în art. 176, nu se pedepseşte dacă predă de îndată documentul la organul sau
instituţia emitentă.
Art. 304. Divulgarea informaţiilor secrete de serviciu sau nepublice.
(1) Divulgarea, fără drept, a unor informaţii secrete de serviciu sau care nu
sunt destinate publicităţii, de către cel care le cunoaşte datorită atribuţiilor
de serviciu, dacă prin aceasta sunt afectate interesele sau activitatea unei
persoane, se pedepseşte cu închisoare de la 3 luni la 3 ani sau cu amendă.
   (2) Divulgarea, fără drept, a unor informaţii secrete de serviciu sau care nu
sunt destinate publicităţii, de către cel care ia cunoştinţă de acestea, se pedep-
seşte cu închisoare de la o lună la un an sau cu amendă.
   (3) Dacă, urmare a faptei prevăzute în alin. (1) şi alin. (2), s-a săvârşit
o infracţiune împotriva investigatorului sub acoperire, a martorului protejat
sau a persoanei incluse în Programul de protecţie a martorilor, pedeapsa este
închisoarea de la 2 la 7 ani, iar dacă s-a comis cu intenţie o infracţiune contra
vieţii, pedeapsa este închisoarea de la 5 la 12 ani.
Art. 305. Neglijenţa în păstrarea informaţiilor. (1) Neglijenţa care are
drept urmare distrugerea, alterarea, pierderea sau sustragerea unui document
ce conţine informaţii secrete de stat, precum şi neglijenţa care a prilejuit altei
                                                          Codul penal al României    853

persoane aﬂarea unei asemenea informaţii se pedepsesc cu închisoare de la
3 luni la un an sau cu amendă.
    (2) Cu aceeaşi pedeapsă se sancţionează faptele prevăzute în art. 303
alin. (1) şi art. 304, dacă au fost săvârşite din culpă.
Art. 306. Obţinerea ilegală de fonduri. (1) Folosirea ori prezentarea de docu-
mente sau date false, inexacte ori incomplete, pentru primirea aprobărilor sau
garanţiilor necesare acordării ﬁnanţărilor obţinute sau garantate din fonduri
publice, dacă are ca rezultat obţinerea pe nedrept a acestor fonduri, se pedep-
seşte cu închisoarea de la 2 la 7 ani.
   (2) Tentativa se pedepseşte.
Art. 307. Deturnarea de fonduri. (1) Schimbarea destinaţiei fondurilor
băneşti ori a resurselor materiale alocate unei autorităţi publice sau instituţii
publice, fără respectarea prevederilor legale, se pedepseşte cu închisoarea de
la unu la 5 ani.
    (2) Cu aceeaşi pedeapsă se sancţionează şi schimbarea, fără respectarea
prevederilor legale, a destinaţiei fondurilor provenite din ﬁnanţările obţinute
sau garantate din fonduri publice.
    (3) Tentativa se pedepseşte.
Art. 308. Infracţiuni de corupţie şi de serviciu comise de alte per-
soane. (1)20) Dispoziţiile art. 289-292, 295, 297-300 şi art. 304 privitoare la
funcţionarii publici se aplică în mod corespunzător şi faptelor săvârşite de
către sau în legătură cu persoanele care exercită, permanent ori temporar, cu
sau fără o remuneraţie, o însărcinare de orice natură în serviciul unei persoane
ﬁzice prevăzute la art. 175 alin. (2) ori în cadrul oricărei persoane juridice.
   (2) În acest caz, limitele speciale ale pedepsei se reduc cu o treime.
Art. 309. Faptele care au produs consecinţe deosebit de grave. Dacă
faptele prevăzute în art. 295, art. 297, art. 298, art. 300, art. 303, art. 304,
art. 306 sau art. 307 au produs consecinţe deosebit de grave, limitele speciale
ale pedepsei prevăzute de lege se majorează cu jumătate.




                                                                                            RO

   20)
     Alin. (1) al art. 308 este reprodus astfel cum a fost modiﬁcat prin art. unic pct. 2
din Legea nr. 193/2017.
854   Codex penal

                                TITLUL VI
                             Infracţiuni de fals

                          CAPITOLUL I
          Falsiﬁcarea de monede, timbre sau de alte valori
Art. 310. Falsiﬁcarea de monede. (1) Falsiﬁcarea de monedă cu valoare
circulatorie se pedepseşte cu închisoarea de la 3 la 10 ani şi interzicerea
exercitării unor drepturi.
   (2) Cu aceeaşi pedeapsă se sancţionează falsiﬁcarea unei monede, emise
de către autorităţile competente, înainte de punerea oﬁcială în circulaţie a
acesteia.
   (3) Tentativa se pedepseşte.
Art. 311. Falsiﬁcarea de titluri de credit sau instrumente de plată.
(1) Falsiﬁcarea de titluri de credit, titluri sau instrumente pentru efectuarea
plăţilor sau a oricăror altor titluri ori valori asemănătoare se pedepseşte cu
închisoarea de la 2 la 7 ani şi interzicerea exercitării unor drepturi.
   (2) Dacă fapta prevăzută în alin. (1) priveşte un instrument de plată
electronică, pedeapsa este închisoarea de la 3 la 10 ani şi interzicerea exercitării
unor drepturi.
   (3) Tentativa se pedepseşte.
Art. 312. Falsiﬁcarea de timbre sau efecte poştale. (1) Falsiﬁcarea de timbre
de orice fel, mărci poştale, plicuri poştale, cărţi poştale sau cupoane răspuns
internaţional se pedepseşte cu închisoare de la 6 luni la 3 ani sau cu amendă.
   (2) Tentativa se pedepseşte.
Art. 313. Punerea în circulaţie de valori falsiﬁcate. (1) Punerea în circulaţie
a valorilor falsiﬁcate prevăzute în art. 310-312, precum şi primirea, deţinerea
sau transmiterea acestora, în vederea punerii lor în circulaţie, se sancţionează
cu pedeapsa prevăzută de lege pentru infracţiunea de falsiﬁcare prin care au
fost produse.
    (2) Punerea în circulaţie a valorilor falsiﬁcate prevăzute în art. 310-312,
săvârşită de către autor sau un participant la infracţiunea de falsiﬁcare, se
sancţionează cu pedeapsa prevăzută de lege pentru infracţiunea de falsiﬁcare
prin care au fost produse.
    (3) Repunerea în circulaţie a uneia dintre valorile prevăzute în art. 310-312,
de către o persoană care a constatat, ulterior intrării în posesia acesteia, că este
falsiﬁcată, se sancţionează cu pedeapsa prevăzută de lege pentru infracţiunea
de falsiﬁcare prin care au fost produse, ale cărei limite speciale se reduc la
jumătate.
    (4) Tentativa se pedepseşte.
                                                            Codul penal al României    855

Art. 314. Deţinerea de instrumente în vederea falsiﬁcării de valori.
(1) Fabricarea, primirea, deţinerea sau transmiterea de instrumente sau
materiale cu scopul de a servi la falsiﬁcarea valorilor sau titlurilor prevăzute
în art. 310, art. 311 alin. (1) şi art. 312 se pedepseşte cu închisoarea de la unu
la 5 ani.
    (2) Fabricarea, primirea, deţinerea sau transmiterea de echipamente, inclusiv
hardware sau software, cu scopul de a servi la falsiﬁcarea instrumentelor de
plată electronică, se pedepseşte cu închisoarea de la 2 la 7 ani.
    (3) Nu se pedepseşte persoana care, după comiterea vreuneia dintre faptele
prevăzute în alin. (1) sau alin. (2), înainte de descoperirea acestora şi înainte
de a se ﬁ trecut la săvârşirea faptei de falsiﬁcare, predă instrumentele sau
materialele deţinute autorităţilor judiciare ori încunoştinţează aceste autorităţi
despre existenţa lor.
Art. 315. Emiterea frauduloasă de monedă. (1) Confecţionarea de monedă
autentică prin folosirea de instalaţii sau materiale destinate acestui scop, cu
încălcarea condiţiilor stabilite de autorităţile competente sau fără acordul
acestora, se pedepseşte cu închisoarea de la 2 la 7 ani şi interzicerea exercitării
unor drepturi.
   (2) Cu aceeaşi pedeapsă se sancţionează punerea în circulaţie a monedei
confecţionate în condiţiile alin. (1), precum şi primirea, deţinerea sau transmi-
terea acesteia, în vederea punerii ei în circulaţie.
   (3)21) Tentativa se pedepseşte.
Art. 316. Falsiﬁcarea de valori străine. Dispoziţiile cuprinse în prezentul
capitol se aplică şi în cazul când infracţiunea priveşte monede, timbre, titluri
de valoare ori instrumente de plată emise în străinătate.

                       CAPITOLUL II
   Falsiﬁcarea instrumentelor de autentiﬁcare sau de marcare
Art. 317. Falsiﬁcarea de instrumente oﬁciale. (1) Falsiﬁcarea unui sigiliu, a
unei ştampile sau a unui instrument de marcare de care se folosesc persoanele
prevăzute în art. 176 sau persoanele ﬁzice menţionate în art. 175 alin. (2) se
pedepseşte cu închisoare de la 6 luni la 3 ani sau cu amendă.
   (2) Falsiﬁcarea unui sigiliu, a unei ştampile sau a unui instrument de marcare
de care se folosesc alte persoane decât cele prevăzute în alin. (1) se pedepseşte
cu închisoare de la 3 luni la un an sau cu amendă.
   (3) Tentativa se pedepseşte.                                                              RO


   21)
         Alin. (3) al art. 315 a fost introdus prin art. I pct. 12 din O.U.G. nr. 18/2016.
856   Codex penal

Art. 318. Folosirea instrumentelor false. Folosirea instrumentelor false prevă-
zute în art. 317 se pedepseşte cu închisoare de la 3 luni la 3 ani sau cu amendă.
Art. 319. Falsiﬁcarea de instrumente de autentiﬁcare străine. Dispozi-
ţiile cuprinse în prezentul capitol se aplică şi atunci când fapta priveşte instru-
mente de autentiﬁcare sau de marcare folosite de autorităţile unui stat străin.

                               CAPITOLUL III
                              Falsuri în înscrisuri
Art. 320. Falsul material în înscrisuri oﬁciale. (1) Falsiﬁcarea unui înscris
oﬁcial, prin contrafacerea scrierii ori a subscrierii sau prin alterarea lui în orice
mod, de natură să producă consecinţe juridice, se pedepseşte cu închisoarea
de la 6 luni la 3 ani.
    (2) Falsul prevăzut în alin. (1), săvârşit de un funcţionar public în exerci-
ţiul atribuţiilor de serviciu, se pedepseşte cu închisoarea de la unu la 5 ani şi
interzicerea exercitării unor drepturi.
    (3) Sunt asimilate înscrisurilor oﬁciale biletele, tichetele sau orice alte impri-
mate producătoare de consecinţe juridice.
    (4) Tentativa se pedepseşte.
Art. 321. Falsul intelectual. (1) Falsiﬁcarea unui înscris oﬁcial cu prilejul
întocmirii acestuia, de către un funcţionar public aﬂat în exercitarea atribu-
ţiilor de serviciu, prin atestarea unor fapte sau împrejurări necorespunzătoare
adevărului ori prin omisiunea cu ştiinţă de a insera unele date sau împrejurări,
se pedepseşte cu închisoarea de la unu la 5 ani.
    (2) Tentativa se pedepseşte.
Art. 322. Falsul în înscrisuri sub semnătură privată. (1) Falsiﬁcarea unui
înscris sub semnătură privată prin vreunul dintre modurile prevăzute în
art. 320 sau art. 321, dacă făptuitorul foloseşte înscrisul falsiﬁcat ori îl încre-
dinţează altei persoane spre folosire, în vederea producerii unei consecinţe
juridice, se pedepseşte cu închisoare de la 6 luni la 3 ani sau cu amendă.
    (2) Tentativa se pedepseşte.
Art. 323. Uzul de fals. Folosirea unui înscris oﬁcial ori sub semnătură
privată, cunoscând că este fals, în vederea producerii unei consecinţe juridice,
se pedepseşte cu închisoare de la 3 luni la 3 ani sau cu amendă, când înscrisul
este oﬁcial, şi cu închisoare de la 3 luni la 2 ani sau cu amendă, când înscrisul
este sub semnătură privată.
Art. 324. Falsiﬁcarea unei înregistrări tehnice. (1) Falsiﬁcarea unei
înregistrări tehnice prin contrafacere, alterare ori prin determinarea atestării
unor împrejurări necorespunzătoare adevărului sau omisiunea înregistrării
                                                      Codul penal al României   857

unor date sau împrejurări, dacă a fost urmată de folosirea de către făptuitor
a înregistrării ori de încredinţarea acesteia unei alte persoane spre folosire, în
vederea producerii unei consecinţe juridice, se pedepseşte cu închisoare de la
6 luni la 3 ani sau cu amendă.
    (2) Cu aceeaşi pedeapsă se sancţionează folosirea unei înregistrări tehnice
falsiﬁcate în vederea producerii unei consecinţe juridice.
    (3) Prin înregistrare tehnică, în sensul prezentului articol, se înţelege ates-
tarea unei valori, greutăţi, măsuri ori a desfăşurării unui eveniment, realizată,
în tot sau în parte, în mod automat, prin inter mediul unui dispozitiv tehnic
omologat şi care este destinată a proba un anumit fapt, în vederea producerii
de consecinţe juridice.
Art. 325. Falsul informatic. Fapta de a introduce, modiﬁca sau şterge,
fără drept, date informatice ori de a restricţiona, fără drept, accesul la aceste
date, rezultând date necorespunzătoare adevărului, în scopul de a ﬁ utilizate
în vederea producerii unei consecinţe juridice, constituie infracţiune şi se
pedepseşte cu închisoarea de la unu la 5 ani.
Art. 326. Falsul în declaraţii. Declararea necorespunzătoare a adevărului,
făcută unei persoane dintre cele prevăzute în art. 175 sau unei unităţi în
care aceasta îşi desfăşoară activitatea în vederea producerii unei consecinţe
juridice, pentru sine sau pentru altul, atunci când, potrivit legii ori împreju-
rărilor, declaraţia făcută ser veşte la producerea acelei consecinţe, se pedep-
seşte cu închisoare de la 3 luni la 2 ani sau cu amendă.
Art. 327. Falsul privind identitatea. (1) Prezentarea sub o identitate falsă
ori atribuirea unei asemenea identităţi altei persoane, făcută unei persoane
dintre cele prevăzute în art. 175 sau transmisă unei unităţi în care aceasta
îşi desfăşoară activitatea prin folosirea frauduloasă a unui act ce serveşte la
identiﬁcare, legitimare ori la dovedirea stării civile sau a unui astfel de act
falsiﬁcat, pentru a induce sau a menţine în eroare un funcţionar public, în
vederea producerii unei consecinţe juridice, pentru sine ori pentru altul, se
pedepseşte cu închisoarea de la 6 luni la 3 ani.
    (2) Când prezentarea s-a făcut prin întrebuinţarea identităţii reale a unei
persoane, pedeapsa este închisoarea de la unu la 5 ani.
    (3) Încredinţarea unui act ce serveşte la identiﬁcare, legitimare ori la dove-
direa stării civile spre a ﬁ folosit fără drept se pedepseşte cu închisoare de la
3 luni la 2 ani sau cu amendă.
Art. 328. Infracţiuni de fals comise în legătură cu autoritatea unui stat
                                                                                      RO
străin. Dispoziţiile cuprinse în prezentul capitol se aplică şi atunci când fapta
priveşte acte emise de o autoritate competentă a unui stat străin sau de o
organizaţie internaţională instituită printr-un tratat la care România este parte
sau declaraţii ori o identitate asumate în faţa acesteia.
858   Codex penal

                             TITLUL VII
                 Infracţiuni contra siguranţei publice

                           CAPITOLUL I
       Infracţiuni contra siguranţei circulaţiei pe căile ferate
Art. 329. Neîndeplinirea îndatoririlor de serviciu sau îndeplinirea lor
defectuoasă. (1) Neîndeplinirea îndatoririlor de serviciu sau îndeplinirea lor
defectuoasă de către angajaţii care gestionează infrastructura feroviară ori
ai operatorilor de transport, intervenţie sau manevră, dacă prin aceasta se
pune în pericol siguranţa circulaţiei mijloacelor de transport, intervenţie sau
manevră pe calea ferată, se pedepseşte cu închisoarea de la unu la 5 ani.
   (2) Dacă fapta a avut ca urmare un accident de cale ferată, pedeapsa este
închisoarea de la 3 la 10 ani.
Art. 330. Neîndeplinirea îndatoririlor de serviciu sau îndeplinirea lor
defectuoasă din culpă. (1) Neîndeplinirea îndatoririlor de serviciu sau
îndeplinirea lor defectuoasă, din culpă, de către angajaţii care gestionează infra-
structura feroviară ori ai operatorilor de transport, intervenţie sau manevră,
dacă prin aceasta se pune în pericol siguranţa mijloacelor de transport,
intervenţie sau manevră pe calea ferată, se pedepseşte cu închisoare de la
3 luni la 3 ani sau cu amendă.
   (2) Când fapta a avut ca urmare un accident de cale ferată, pedeapsa este
închisoarea de la unu la 5 ani.
Art. 331. Părăsirea postului şi prezenţa la serviciu sub inﬂuenţa
alcoolului sau a altor substanţe. (1) Părăsirea postului, în orice mod şi sub
orice formă, de angajaţii cu atribuţii privind siguranţa circulaţiei mijloacelor de
transport, inter venţie sau manevră pe calea ferată, dacă prin aceasta se pune
în pericol siguranţa circulaţiei acestor mijloace, se pedepseşte cu închisoarea
de la 2 la 7 ani.
   (2) Cu aceeaşi pedeapsă se sancţionează îndeplinirea îndatoririlor de serviciu
de către un angajat având atribuţii privind siguranţa circulaţiei mijloacelor
de transport, intervenţie sau manevră pe calea ferată, care are o îmbibaţie
alcoolică de peste 0,80 g/l alcool pur în sânge ori se aﬂă sub inﬂuenţa unor
substanţe psihoactive.
   (3) Când faptele prevăzute în alin. (1) şi alin. (2) au avut ca urmare un acci-
dent de cale ferată, pedeapsa este închisoarea de la 3 la 10 ani şi interzicerea
unor drepturi.
Art. 332. Distrugerea sau semnalizarea falsă. (1) Distrugerea, degradarea
ori aducerea în stare de neîntrebuinţare a liniei de cale ferată, a materialului
rulant, a instalaţiilor de cale ferată ori a celor de comunicaţii feroviare, precum
                                                       Codul penal al României   859

şi a oricăror altor bunuri sau dotări aferente infrastructurii feroviare ori aşe-
zarea de obstacole pe linia ferată, dacă prin aceasta se pune în pericol siguranţa
mijloacelor de transport, manevră sau intervenţie pe calea ferată, se pedepseşte
cu închisoarea de la 2 la 7 ani şi interzicerea exercitării unor drepturi.
    (2) Cu aceeaşi pedeapsă se sancţionează săvârşirea de acte de semnalizare
falsă sau săvârşirea oricăror acte care pot induce în eroare personalul care
asigură circulaţia mijloacelor de transport, manevră sau intervenţie pe calea
ferată în timpul executării serviciului, dacă prin aceste fapte se creează un
pericol de accident de cale ferată.
    (3) Dacă faptele prevăzute în alin. (1) şi alin. (2) au avut ca urmare un acci-
dent de cale ferată, pedeapsa este închisoarea de la 3 la 10 ani şi interzicerea
exercitării unor drepturi.
    (4) Când faptele prevăzute în alin. (1)-(3) sunt săvârşite din culpă, limitele
speciale ale pedepsei se reduc la jumătate.
    (5) Tentativa la infracţiunile prevăzute în alin. (1) şi alin. (2) se pedepseşte.
Art. 333. Accidentul de cale ferată. Accidentul de cale ferată constă în
distrugerea sau degradarea adusă mijloacelor de transport, materialului rulant
sau instalaţiilor de cale ferată în cursul circulaţiei sau manevrei mijloacelor de
transport, manevră, întreţinere sau intervenţie pe calea ferată.

                         CAPITOLUL II
  Infracţiuni contra siguranţei circulaţiei pe drumurile publice
Art. 334. Punerea în circulaţie sau conducerea unui vehicul neînma-
triculat. (1) Punerea în circulaţie sau conducerea pe drumurile publice a unui
autovehicul sau a unui tramvai neînmatriculat sau neînregistrat, potrivit legii,
se pedepseşte cu închisoare de la unu la 3 ani sau cu amendă.
    (2) Punerea în circulaţie sau conducerea pe drumurile publice a unui
autovehicul sau a unui tramvai cu număr fals de înmatriculare sau înregistrare
se pedepseşte cu închisoare de la unu la 5 ani sau cu amendă.
    (3) Tractarea unei remorci neînmatriculate sau neînregistrate ori cu număr
fals de înmatriculare sau înregistrare se pedepseşte cu închisoare de la 3 luni
la 2 ani sau cu amendă.
    (4) Conducerea pe drumurile publice a unui autovehicul sau tractarea unei
remorci ale cărei plăcuţe cu numărul de înmatriculare sau de înregistrare au fost
retrase sau a unui vehicul înmatriculat în alt stat, care nu are drept de circulaţie
în România, se pedepseşte cu închisoare de la 6 luni la 2 ani sau cu amendă.
                                                                                        RO
Art. 335. Conducerea unui vehicul fără permis de conducere. (1) Con-
ducerea pe drumurile publice a unui autovehicul ori a unui tramvai de către o
persoană care nu posedă permis de conducere se pedepseşte cu închisoarea
de la unu la 5 ani.
860   Codex penal

   (2) Conducerea pe drumurile publice a unui vehicul pentru care legea pre-
vede obligativitatea deţinerii permisului de conducere de către o persoană al
cărei permis de conducere este necorespunzător categoriei sau subcategoriei
din care face parte vehiculul respectiv ori al cărei permis i-a fost retras sau
anulat ori căreia exercitarea dreptului de a conduce i-a fost suspendată sau
care nu are dreptul de a conduce autovehicule în România se pedepseşte cu
închisoare de la 6 luni la 3 ani sau cu amendă.
   (3) Cu aceeaşi pedeapsă se sancţionează şi persoana care încredinţează
un vehicul pentru care legea prevede obligativitatea deţinerii permisului de
conducere pentru conducerea pe drumurile publice unei persoane despre
care ştie că se aﬂă în una dintre situaţiile prevăzute în alin. (1) sau alin. (2) sau
sub inﬂuenţa alcoolului ori a unor substanţe psihoactive.
Art. 336. Conducerea unui vehicul sub inﬂuenţa alcoolului sau a altor
substanţe. (1) Conducerea pe drumurile publice a unui vehicul pentru care
legea prevede obligativitatea deţinerii permisului de conducere de către o
persoană care, la momentul prelevării mostrelor biologice, are o îmbibaţie
alcoolică de peste 0,80 g/l alcool pur în sânge se pedepseşte cu închisoare de
la unu la 5 ani sau cu amendă.
    (2) Cu aceeaşi pedeapsă se sancţionează şi persoana, aﬂată sub inﬂuenţa
unor substanţe psihoactive, care conduce un vehicul pentru care legea prevede
obligativitatea deţinerii permisului de conducere.
    (3) Dacă persoana aﬂată în una dintre situaţiile prevăzute în alin. (1) şi
alin. (2) efectuează transport public de persoane, transport de substanţe
sau produse periculoase ori se aﬂă în procesul de instruire practică a unor
persoane pentru obţinerea permisului de conducere sau în timpul desfăşurării
probelor practice ale examenului pentru obţinerea permisului de conducere,
pedeapsa este închisoarea de la 2 la 7 ani.
Art. 337. Refuzul sau sustragerea de la prelevarea de mostre biolo-
gice. Refuzul ori sustragerea conducătorului unui vehicul pentru care legea
prevede obligativitatea deţinerii permisului de conducere ori a instructorului
auto, aﬂat în procesul de instruire, sau a examinatorului autorităţii compe-
tente, aﬂat în timpul desfăşurării probelor practice ale examenului pentru
obţinerea permisului de conducere, de a se supune prelevării de mostre biolo-
gice necesare în vederea stabilirii alcoolemiei ori a prezenţei unor substanţe
psihoactive se pedepseşte cu închisoarea de la unu la 5 ani.
Art. 338. Părăsirea locului accidentului ori modiﬁcarea sau ştergerea
urmelor acestuia. (1) Părăsirea locului accidentului, fără încuviinţarea poli-
ţiei sau a procurorului care efectuează cercetarea locului faptei, de către
conducătorul vehiculului sau de către instructorul auto, aﬂat în procesul de
instruire, ori de către examinatorul autorităţii competente, aﬂat în timpul
                                                      Codul penal al României   861

desfăşurării probelor practice ale examenului pentru obţinerea permisului
de conducere, implicat într-un accident de circulaţie, se pedepseşte cu închi-
soarea de la 2 la 7 ani.
    (2) Cu aceeaşi pedeapsă se sancţionează şi fapta oricărei persoane de a
modiﬁca starea locului sau de a şterge urmele accidentului de circulaţie din
care a rezultat uciderea sau vătămarea integrităţii corporale ori a sănătăţii uneia
sau mai multor persoane, fără acordul echipei de cercetare la faţa locului.
    (3) Nu constituie infracţiune părăsirea locului accidentului când:
    a) în urma accidentului s-au produs doar pagube materiale;
    b) conducătorul vehiculului, în lipsa altor mijloace de transport, transportă
el însuşi persoanele rănite la cea mai apropiată unitate sanitară în măsură
să acorde asistenţă medicală necesară şi la care a declarat datele personale de
identitate şi numărul de înmatriculare sau înregistrare a vehiculului condus, con-
semnate într-un registru special, dacă se înapoiază imediat la locul accidentului;
    c) conducătorul autovehiculului cu regim de circulaţie prioritară anunţă
de îndată poliţia, iar după terminarea misiunii se prezintă la sediul unităţii
de poliţie pe a cărei rază de competenţă s-a produs accidentul, în vederea
întocmirii documentelor de constatare;
    d) victima părăseşte locul faptei, iar conducătorul de vehicul anunţă ime-
diat evenimentul la cea mai apropiată unitate de poliţie.
Art. 339. Împiedicarea sau îngreunarea circulaţiei pe drumurile publice.
(1) Instalarea de mijloace de semnalizare rutieră sau modiﬁcarea poziţiilor
acestora, fără autorizaţie eliberată de autorităţile competente, de natură să
inducă în eroare participanţii la traﬁc ori să îngreuneze circulaţia pe drumul
public se pedepseşte cu închisoare de la 3 luni la 2 ani sau cu amendă.
   (2) Participarea în calitate de conducător de vehicul la întreceri neauto-
rizate pe drumurile publice se pedepseşte cu închisoare de la 3 luni la un an
sau cu amendă.
   (3) Cu aceeaşi pedeapsă se sancţionează aşezarea de obstacole care îngreu-
nează sau împiedică circulaţia pe drumul public, dacă se pune în pericol sigu-
ranţa circulaţiei ori se aduce atingere dreptului la libera circulaţie a celorlalţi
participanţi la traﬁc.
   (4) Lăsarea fără supraveghere pe partea carosabilă a drumului public a unui
vehicul care transportă produse sau substanţe periculoase se pedepseşte cu
închisoare de la unu la 3 ani sau cu amendă.
Art. 340. Nerespectarea atribuţiilor privind veriﬁcarea tehnică ori efec-
tuarea reparaţiilor. (1) Îndeplinirea defectuoasă sau neîndeplinirea atribu-          RO
ţiilor de veriﬁcare tehnică ori inspecţie tehnică periodică a autovehiculelor,
remorcilor sau tramvaielor ori a celor referitoare la efectuarea unor reparaţii
sau intervenţii tehnice de către persoanele care au asemenea atribuţii, dacă
din cauza stării tehnice a vehiculului s-a pus în pericol siguranţa circulaţiei
862    Codex penal

pe drumurile publice, se pedepseşte cu închisoare de la 3 luni la 2 ani sau cu
amendă.
    (2) Dacă, urmare a faptei prevăzute în alin. (1), s-a produs un accident de
circulaţie care a avut ca urmare vătămarea integrităţii corporale sau a sănătăţii
uneia sau mai multor persoane, pedeapsa este închisoarea de la unu la 5 ani,
iar dacă s-a produs moartea uneia sau mai multor persoane, pedeapsa este
închisoarea de la 3 la 10 ani.
    (3) Dacă faptele prevăzute în alin. (1) şi alin. (2) au fost săvârşite din culpă,
limitele speciale ale pedepsei se reduc cu o treime.
    (4) Repararea autovehiculelor, remorcilor, tramvaielor sau mopedelor
având urme de accident, fără a ﬁ îndeplinite condiţiile prevăzute de lege, se
pedepseşte cu închisoare de la 3 luni la 2 ani sau cu amendă.
Art. 341. Efectuarea de lucrări neautorizate în zona drumului public.
(1) Efectuarea unor lucrări de construire, modiﬁcare, modernizare sau reabi-
litare a drumului public ori de amenajare a accesului rutier la drumul public,
fără autorizaţie de construcţie eliberată în condiţiile legii ori cu încălcarea
condiţiilor stabilite în autorizaţie, se pedepseşte cu închisoare de la 6 luni la
3 ani sau cu amendă.
    (2) Amplasarea unor construcţii, panouri sau reclame publicitare în zona
drumului, fără autorizaţie de construcţie eliberată în condiţiile legii ori cu
încălcarea condiţiilor stabilite în autorizaţie, dacă prin aceasta se creează un
pericol pentru siguranţa circulaţiei, se pedepseşte cu închisoare de la 3 luni la
un an sau cu amendă.
    (3) Persoana autorizată de administratorul căii ferate care nu ia măsurile
corespunzătoare pentru semnalizarea trecerilor la nivel cu calea ferată se
pedepseşte cu închisoare de la 3 luni la 2 ani sau cu amendă.
    (4) Cu pedeapsa prevăzută în alin. (3) se sancţionează şi persoana auto-
rizată de către administratorul unui drum public sau executantul unei lucrări
pe partea carosabilă, care nu ia măsurile corespunzătoare pentru semnalizarea
obstacolelor sau a lucrărilor pe drumurile publice, dacă prin aceasta s-a produs
un accident de circulaţie.

                         CAPITOLUL III
      Nerespectarea regimului armelor, muniţiilor, materialelor
                 nucleare şi al materiilor explozive
Art. 342. Nerespectarea regimului armelor şi al muniţiilor. (1) Deţinerea,
portul, confecţionarea, precum şi orice operaţiune privind circulaţia armelor
letale, a muniţiilor, mecanismelor sau dispozitivelor acestora sau funcţionarea
atelierelor de reparare a armelor letale, fără drept, se pedepsesc cu închisoarea
de la unu la 5 ani.
                                                        Codul penal al României    863

    (2) Deţinerea sau portul fără drept de arme neletale din categoria celor
supuse autorizării se pedepseşte cu închisoare de la 3 luni la un an sau cu
amendă.
    (3) Sustragerea armelor sau muniţiilor prevăzute în alin. (1) şi alin. (2)
se pedepseşte cu închisoarea de la 2 la 7 ani şi interzicerea exercitării unor
drepturi.
    (4) Portul armelor prevăzute în alin. (1) şi alin. (2), fără drept, în sediul auto-
rităţilor publice, instituţiilor publice sau al altor persoane juridice de interes
public ori în spaţiile rezervate desfăşurării procesului electoral, se pedepseşte
cu închisoarea de la unu la 5 ani şi interzicerea unor drepturi.
    (5) Dacă faptele prevăzute în alin. (1) şi alin. (3) au ca obiect arme interzise
sau muniţii, mecanisme ori dispozitive ale acestora, limitele speciale ale
pedepsei se majorează cu o treime.
    (6) Nedepunerea armei şi a muniţiei la un armurier autorizat în termen de
10 zile de la expirarea perioadei de valabilitate a permisului de armă constituie
infracţiune şi se pedepseşte cu închisoare de la 6 luni la 3 ani.
    (7) Fabricarea sau asamblarea de arme letale, de piese sau de muniţie
pentru acestea:
    a) din orice componente esenţiale traﬁcate ilicit;
    b) fără o autorizaţie eliberată de către o autoritate competentă a statului
membru în care are loc fabricarea sau asamblarea;
    c) fără marcarea armelor letale asamblate la data producerii lor, în confor-
mitate cu prevederile legale,
    se pedepseşte cu închisoare de la 2 la 7 ani.
Art. 343. Uzul de armă fără drept. (1) Uzul de armă letală sau interzisă, fără
drept, se pedepseşte cu închisoarea de la unu la 3 ani.
   (2) Uzul de armă neletală din categoria celor supuse autorizării, fără drept,
se pedepseşte cu închisoarea de la 6 luni la 2 ani.
Art. 344. Falsiﬁcarea sau modiﬁcarea. Ştergerea sau modiﬁcarea marca-
jelor de pe arme letale. Falsiﬁcarea sau ştergerea, înlăturarea ori modiﬁcarea,
fără drept, a marcajelor de pe arme letale se pedepseşte cu închisoare de la un
an la 3 ani sau cu amendă.
Art. 345. Nerespectarea regimului materialelor nucleare sau al altor
materii radioactive. (1) Primirea, deţinerea, folosirea, cedarea, modiﬁcarea,
înstrăinarea, dispersarea, expunerea, producţia, procesarea, manipularea,
depozitarea inter mediară, importul, exportul ori depozitarea ﬁnală, transportul
sau deturnarea materialelor nucleare ori a altor materii radioactive, precum şi           RO
orice operaţie privind circulaţia acestora, fără drept, se pedepsesc cu închisoare
de la 3 la 10 ani şi interzicerea exercitării unor drepturi.
   (2) Sustragerea materialelor nucleare sau a altor materii radioactive se pedepseşte
cu închisoarea de la 5 la 12 ani şi interzicerea exercitării unor drepturi.
864      Codex penal

   (3) Dacă faptele prevăzute la alin. (1) şi (2) au pus în pericol alte persoane sau
bunuri, au produs vătămarea corporală a uneia ori mai multor persoane, pedeapsa
este închisoarea de la 7 la 15 ani şi interzicerea exercitării unor drepturi.
   (4) În cazul în care faptele prevăzute la alin. (1) şi (2) au avut ca urmare
moartea uneia sau mai multor persoane, pedeapsa este închisoarea de la 10 la
20 de ani şi interzicerea exercitării unor drepturi.
   (5) Dacă faptele prevăzute la alin. (1), (3) şi (4) au fost săvârşite din culpă,
limitele speciale ale pedepsei se reduc la jumătate.
   (6)22) Prin excepţie de la dispoziţiile art. 137 alin. (2), în cazul infracţiunii
prevăzute în prezentul articol, suma corespunzătoare unei zile-amendă pentru
persoana juridică este cuprinsă între 500 lei şi 25.000 de lei.
Art. 346. Nerespectarea regimului materiilor explozive. (1) Producerea,
experimentarea, prelucrarea, deţinerea, transportul ori folosirea materiilor
explozive sau orice alte operaţiuni privind circulaţia acestora, fără drept, se
pedepsesc cu închisoarea de la 2 la 7 ani.
   (2) Sustragerea materiilor explozive se pedepseşte cu închisoarea de la 3 la
10 ani şi interzicerea exercitării unor drepturi,
   (3) Când faptele prevăzute în alin. (1) şi alin. (2) privesc o cantitate mai
mare de 1 kg echivalent trotil sau când cantitatea explozivă este însoţită de
materiale de iniţiere, pedeapsa este închisoarea de la 5 la 12 ani şi interzicerea
exercitării unor drepturi.
   (4) În cazul în care faptele prevăzute în alin. (1)-(3) au avut ca urmare
moartea uneia sau mai multor persoane, pedeapsa este închisoarea de la 10 la
20 de ani şi interzicerea exercitării unor drepturi.
Art. 3461.23) Nerespectarea regimului precursorilor de explozivi restric-
ţionaţi. (1) Producerea, experimentarea, prelucrarea, deţinerea, transportul,
punerea la dispoziţie sau utilizarea de precursori de explozivi restricţionaţi, fără
drept, constituie infracţiune şi se sancţionează cu închisoare de la unu la 5 ani.
   (2) Punerea la dispoziţie cu orice titlu de precursori de explozivi restricţionaţi
persoanelor din rândul publicului larg de către operatori economici constituie
infracţiune şi se sancţionează cu închisoare de la 2 la 7 ani.
   (3) Sustragerea precursorilor de explozivi restricţionaţi se pedepseşte cu
închisoarea de la 2 la 7 ani şi interzicerea exercitării unor drepturi.
Art. 347.24) Sancţionarea tentativei. Tentativa la infracţiunile prevăzute în
art. 342 alin. (1) şi (3), art. 345 alin. (1) şi (2), art. 346 alin. (1) şi (2), precum şi
în art. 3461 se pedepseşte.

   22)
        Alin. (6) al art. 345 a fost introdus prin art. I pct. 13 din O.U.G. nr. 18/2016.
   23)
        Art. 3461 a fost introdus prin art. 28 pct. 3 din Legea nr. 49/2018.
    24)
        Art. 347 este reprodus astfel cum a fost modiﬁcat prin art. 28 pct. 4 din Legea
nr. 49/2018.
                                                      Codul penal al României   865

                            CAPITOLUL IV
                Infracţiuni privitoare la regimul stabilit
               pentru alte activităţi reglementate de lege
Art. 348. Exercitarea fără drept a unei profesii sau activităţi. Exercitarea,
fără drept, a unei profesii sau activităţi pentru care legea cere autorizaţie
ori exercitarea acestora în alte condiţii decât cele legale, dacă legea specială
prevede că săvârşirea unor astfel de fapte se sancţionează potrivit legii penale,
se pedepseşte cu închisoare de la 3 luni la un an sau cu amendă.
Art. 349. Neluarea măsurilor legale de securitate şi sănătate în muncă.
(1) Neluarea vreuneia dintre măsurile legale de securitate şi sănătate în muncă
de către persoana care avea îndatorirea de a lua aceste măsuri, dacă se creează
un pericol iminent de producere a unui accident de muncă sau de îmbolnăvire
profesională, se pedepseşte cu închisoare de la 6 luni la 3 ani sau cu amendă.
    (2) Fapta prevăzută în alin. (1) săvârşită din culpă se pedepseşte cu închi-
soare de la 3 luni la un an sau cu amendă.
Art. 350. Nerespectarea măsurilor legale de securitate şi sănătate în
muncă. (1) Nerespectarea de către orice persoană a obligaţiilor şi a măsurilor
stabilite cu privire la securitatea şi sănătatea în muncă, dacă prin aceasta se
creează un pericol iminent de producere a unui accident de muncă sau de
îmbolnăvire profesională, se pedepseşte cu închisoare de la 6 luni la 3 ani sau
cu amendă.
    (2) Cu aceeaşi pedeapsă se sancţionează repunerea în funcţiune a insta-
laţiilor, maşinilor şi utilajelor, anterior eliminării tuturor deﬁcienţelor pentru
care s-a luat măsura opririi lor.
    (3) Faptele prevăzute în alin. (1) şi alin. (2) săvârşite din culpă se pedepsesc
cu închisoare de la 3 luni la un an sau cu amendă.
Art. 351. Camăta. Darea de bani cu dobândă, ca îndeletnicire, de către o per-
soană neautorizată, se pedepseşte cu închisoarea de la 6 luni la 5 ani.

                            CAPITOLUL V
                   Infracţiuni contra sănătăţii publice
Art. 352. Zădărnicirea combaterii bolilor. (1) Nerespectarea măsurilor
privitoare la prevenirea sau combaterea bolilor infectocontagioase, dacă a
avut ca urmare răspândirea unei asemenea boli, se pedepseşte cu închisoare
de la 6 luni la 2 ani sau cu amendă.                                                   RO
   (2) Dacă fapta prevăzută în alin. (1) este săvârşită din culpă, pedeapsa este
închisoarea de la o lună la 6 luni sau amenda.
866      Codex penal

Art. 353. Contaminarea venerică. (1) Transmiterea unei boli venerice, prin
raport sexual sau alte acte sexuale, de către o persoană care ştie că suferă de o
astfel de boală, se pedepseşte cu închisoare de la 6 luni la 3 ani sau cu amendă.
    (2) Instanţa de judecată va dispune măsura de siguranţă a obligării la
tratament medical.
Art. 354. Transmiterea sindromului imunodeﬁcitar dobândit. (1) Trans-
miterea, prin orice mijloace, a sindromului imunodeﬁcitar dobândit – SIDA
– de către o persoană care ştie că suferă de această boală se pedepseşte cu
închisoarea de la 3 la 10 ani.
   (2) Transmiterea, prin orice mijloace, a sindromului imunodeﬁcitar
dobândit – SIDA – de către o altă persoană decât cea prevăzută în alin. (1) se
pedepseşte cu închisoarea de la 5 la 12 ani.
   (3) Dacă prin faptele prevăzute în alin. (1) şi alin. (2) s-a produs moartea
victimei, pedeapsa este închisoarea de la 7 la 15 ani.
   (4) Când fapta prevăzută în alin. (2) a fost săvârşită din culpă, pedeapsa este
închisoarea de la 6 luni la 3 ani, iar dacă a cauzat moartea victimei, pedeapsa
este închisoarea de la 2 la 7 ani.
   (5) Tentativa la infracţiunile prevăzute în alin. (1) şi alin. (2) se pedepseşte.
Art. 355. Răspândirea bolilor la animale sau plante. (1) Nerespectarea
măsurilor privitoare la prevenirea sau combaterea bolilor infectocontagioase
la animale sau plante ori a dăunătorilor, dacă a avut ca urmare răspândirea
unei asemenea boli ori a dăunătorilor, se pedepseşte cu închisoare de la 3 luni
la 3 ani sau cu amendă.
    (2) Dacă fapta este săvârşită din culpă, limitele speciale ale pedepsei se
reduc la jumătate.
Art. 356.25) Infectarea apei. (1) Infectarea prin orice mijloace a surselor sau
reţelelor de apă, dacă apa devine dăunătoare sănătăţii oamenilor, animalelor
sau plantelor, se pedepseşte cu închisoare de la unu la 5 ani.
   (2) Dacă fapta este săvârşită din culpă, pedeapsa este închisoarea de la
6 luni la 3 ani sau amenda.
   (3) Prin excepţie de la dispoziţiile art. 137 alin. (2), în cazul infracţiunii
prevăzute în prezentul articol suma corespunzătoare unei zile-amendă pentru
persoana juridică este cuprinsă între 500 lei şi 25.000 de lei.
   (4) Tentativa se pedepseşte.
Art. 357. Falsiﬁcarea sau substituirea de alimente ori alte produse. (1)
Prepararea, oferirea sau expunerea spre vânzare de alimente, băuturi ori alte
produse falsiﬁcate sau substituite, dacă sunt vătămătoare sănătăţii, se pedep-
   25)
      Art. 356 este reprodus astfel cum a fost modiﬁcat prin art. I pct. 14 din O.U.G.
nr. 18/2016.
                                                      Codul penal al României   867

seşte cu închisoare de la 3 luni la 3 ani sau cu amendă şi interzicerea exercitării
unor drepturi.
   (2) Prepararea, oferirea sau expunerea spre vânzare de medicamente
contrafăcute sau substituite care sunt vătămătoare sănătăţii se pedepseşte cu
închisoarea de la 6 luni la 5 ani şi interzicerea exercitării unor drepturi.
Art. 358. Comercializarea de produse alterate. (1) Vânzarea de alimente,
băuturi sau alte produse cunoscând că sunt alterate ori cu perioada de valabilitate
depăşită, dacă sunt vătămătoare sănătăţii, se pedepseşte cu închisoare de la
6 luni la 3 ani sau cu amendă şi interzicerea exercitării unor drepturi.
    (2) Cu aceeaşi pedeapsă se sancţionează punerea în consum de carne
sau produse din carne, provenite din tăieri de animale sustrase controlului
veterinar, dacă sunt vătămătoare sănătăţii.
    (3) Vânzarea de medicamente cunoscând că sunt contrafăcute, alterate ori
cu perioada de valabilitate depăşită, dacă sunt vătămătoare sănătăţii ori şi-au
pierdut în tot sau în parte eﬁcienţa terapeutică, se pedepseşte cu închisoarea
de la unu la 5 ani şi interzicerea exercitării unor drepturi.
Art. 359. Traﬁcul de produse sau substanţe toxice. (1) Producerea,
deţinerea, precum şi orice operaţiune privind circulaţia produselor ori
substanţelor toxice, cultivarea în scop de prelucrare a plantelor care conţin
astfel de substanţe ori experimentarea produselor sau substanţelor toxice,
fără drept, se pedepsesc cu închisoarea de la 2 la 7 ani şi interzicerea exer-
citării unor drepturi.
    (2) Tentativa se pedepseşte.

                           CAPITOLUL VI
              Infracţiuni contra siguranţei şi integrităţii
                   sistemelor şi datelor informatice
Art. 360. Accesul ilegal la un sistem informatic. (1) Accesul, fără drept,
la un sistem informatic se pedepseşte cu închisoare de la 3 luni la 3 ani sau
cu amendă.
    (2) Fapta prevăzută în alin. (1), săvârşită în scopul obţinerii de date infor-
matice, se pedepseşte cu închisoarea de la 6 luni la 5 ani.
    (3) Dacă fapta prevăzută în alin. (1) a fost săvârşită cu privire la un sistem
informatic la care, prin intermediul unor proceduri, dispozitive sau programe
specializate, accesul este restricţionat sau interzis pentru anumite categorii de
utilizatori, pedeapsa este închisoarea de la 2 la 7 ani.                              RO
Art. 361. Interceptarea ilegală a unei transmisii de date infor matice.
(1) Interceptarea, fără drept, a unei transmisii de date informatice care nu este
publică şi care este destinată unui sistem informatic, provine dintr-un aseme-
868   Codex penal

nea sistem sau se efectuează în cadrul unui sistem informatic se pedepseşte
cu închisoarea de la unu la 5 ani.
   (2) Cu aceeaşi pedeapsă se sancţionează şi interceptarea, fără drept, a unei
emisii electromagnetice provenite dintr-un sistem infor matic, ce conţine date
informatice care nu sunt publice.
Art. 362. Alterarea integrităţii datelor informatice. Fapta de a modiﬁca,
şterge sau deteriora date informatice ori de a restricţiona accesul la aceste
date, fără drept, se pedepseşte cu închisoarea de la unu la 5 ani.
Art. 363. Perturbarea funcţionării sistemelor informatice. Fapta de a
perturba grav, fără drept, funcţionarea unui sistem informatic, prin intro-
ducerea, transmiterea, modiﬁcarea, ştergerea sau deteriorarea datelor infor-
matice sau prin restricţionarea accesului la date infor matice, se pedepseşte cu
închisoarea de la 2 la 7 ani.
Art. 364. Transferul neautorizat de date informatice. Transferul neau-
torizat de date dintr-un sistem informatic sau dintr-un mijloc de stocare a
datelor informatice se pedepseşte cu închisoarea de la unu la 5 ani.
Art. 365. Operaţiuni ilegale cu dispozitive sau programe informatice.
(1) Fapta persoanei care, fără drept, produce, importă, distribuie sau pune la
dispoziţie sub orice formă:
    a) dispozitive sau programe informatice concepute sau adaptate în scopul
comiterii uneia dintre infracţiunile prevăzute în art. 360-364;
    b) parole, coduri de acces sau alte asemenea date informatice care permit
accesul total sau parţial la un sistem informatic, în scopul săvârşirii uneia
dintre infracţiunile prevăzute în art. 360-364,
    se pedepseşte cu închisoare de la 6 luni la 3 ani sau cu amendă.
    (2) Deţinerea, fără drept, a unui dispozitiv, a unui program infor matic, a
unei parole, a unui cod de acces sau a altor date informatice dintre cele prevă-
zute în alin. (1), în scopul săvârşirii uneia dintre infracţiunile prevăzute în
art. 360-364, se pedepseşte cu închisoare de la 3 luni la 2 ani sau cu amendă.
Art. 366. Sancţionarea tentativei. Tentativa la infracţiunile prevăzute în
prezentul capitol se pedepseşte.
                                                       Codul penal al României   869

                            TITLUL VIII
              Infracţiuni care aduc atingere unor relaţii
                     privind convieţuirea socială

                            CAPITOLUL I
              Infracţiuni contra ordinii şi liniştii publice
Art. 367. Constituirea unui grup infracţional organizat. (1) Iniţierea sau
constituirea unui grup infracţional organizat, aderarea sau sprijinirea, sub
orice formă, a unui astfel de grup se pedepseşte cu închisoarea de la unu la
5 ani şi interzicerea exercitării unor drepturi.
    (2) Când infracţiunea care intră în scopul grupului infracţional organizat
este sancţionată de lege cu pedeapsa detenţiunii pe viaţă sau cu închisoarea
mai mare de 10 ani, pedeapsa este închisoarea de la 3 la 10 ani şi interzicerea
exercitării unor drepturi.
    (3) Dacă faptele prevăzute în alin. (1) şi alin. (2) au fost urmate de săvârşirea
unei infracţiuni, se aplică regulile privind concursul de infracţiuni.
    (4) Nu se pedepsesc persoanele care au comis faptele prevăzute în alin. (1)
şi alin. (2), dacă denunţă autorităţilor grupul infracţional organizat, înainte ca
acesta să ﬁ fost descoperit şi să se ﬁ început săvârşirea vreuneia dintre infrac-
ţiunile care intră în scopul grupului.
    (5) Dacă persoana care a săvârşit una dintre faptele prevăzute în alin. (1)-(3)
înlesneşte, în cursul urmăririi penale, aﬂarea adevărului şi tragerea la răspundere
penală a unuia sau mai multor membri ai unui grup infracţional organizat,
limitele speciale ale pedepsei se reduc la jumătate.
    (6) Prin grup infracţional organizat se înţelege grupul structurat, format
din trei sau mai multe persoane, constituit pentru o anumită perioadă de timp
şi pentru a acţiona în mod coordonat în scopul comiterii uneia sau mai multor
infracţiuni.
Art. 368. Instigarea publică. (1) Fapta de a îndemna publicul, verbal, în
scris sau prin orice alte mijloace, să săvârşească infracţiuni se pedepseşte cu
închisoare de la 3 luni la 3 ani sau cu amendă, fără a se putea depăşi pedeapsa
prevăzută de lege pentru infracţiunea la săvârşirea căreia s-a instigat.
    (2) Dacă fapta prevăzută în alin. (1) este comisă de un funcţionar public,
pedeapsa este închisoarea de la unu la 5 ani şi interzicerea exercitării unor
drepturi, fără a se putea depăşi pedeapsa prevăzută de lege pentru infracţiunea
                                                                                        RO
la săvârşirea căreia s-a instigat.
    (3) Dacă instigarea publică a avut ca urmare comiterea infracţiunii la care
s-a instigat, pedeapsa este cea prevăzută de lege pentru acea infracţiune.
870      Codex penal

Ar. 369. Incitarea la ură sau discriminare. Incitarea publicului, prin orice
mijloace, la ură sau discriminare împotriva unei categorii de persoane se
pedepseşte cu închisoare de la 6 luni la 3 ani sau cu amendă.
Art. 370. Încercarea de a determina săvârşirea unei infracţiuni. Încer-
carea de a determina o persoană, prin constrângere sau corupere, să comită
o infracţiune pentru care legea prevede pedeapsa detenţiunii pe viaţă sau
pedeapsa închisorii mai mare de 10 ani se pedepseşte cu închisoare de la unu
la 5 ani sau cu amendă.
Art. 371. Tulburarea ordinii şi liniştii publice. Fapta persoanei care, în
public, prin violenţe comise împotriva persoanelor sau bunurilor ori prin
ameninţări sau atingeri grave aduse demnităţii persoanelor, tulbură ordinea
şi liniştea publică se pedepseşte cu închisoare de la 3 luni la 2 ani sau cu
amendă.
Art. 372. Portul sau folosirea fără drept de obiecte periculoase. (1) Fapta
de a purta fără drept, la adunări publice, manifestări cultural-sportive, în locuri
special amenajate şi autorizate pentru distracţie ori agrement sau în mijloace
de transport în comun:
    a) cuţitul, pumnalul, boxul sau alte asemenea obiecte fabricate sau confec-
ţionate anume pentru tăiere, înţepare sau lovire;
    b) arme neletale care nu sunt supuse autorizării ori dispozitive pentru
şocuri electrice;
    c) substanţe iritant-lacrimogene sau cu efect paralizant se pedepseşte cu
închisoare de la 3 luni la un an sau cu amendă.
    (2) Folosirea, fără drept, la adunări publice, manifestări cultural-sportive,
în locuri de distracţie ori agrement sau în mijloace de transport în comun a
obiectelor sau substanţelor prevăzute în alin. (1) se pedepseşte cu închisoare
de la 6 luni la 2 ani sau cu amendă.
    (3) Portul, fără drept, al obiectelor sau substanţelor prevăzute în alin. (1) în
sediul autorităţilor publice, instituţiilor publice sau al altor persoane juridice
de interes public ori în spaţiile rezervate desfăşurării procesului electoral se
pedepseşte cu închisoare de la unu la 3 ani sau cu amendă.
Art. 373. Împiedicarea desfăşurării unei adunări publice. Împiedicarea,
prin orice mijloace, a desfăşurării unei adunări publice care a fost autorizată
potrivit legii se pedepseşte cu închisoare de la 3 luni la un an sau cu amendă.
Art. 374. Pornograﬁa infantilă. (1)26) Producerea, deţinerea, procurarea,
stocarea, expunerea, promovarea, distribuirea, precum şi punerea la dispoziţie,

   26)
     Alin. (1) al art. 374 este reprodus astfel cum a fost modiﬁcat prin art. I pct. 15
din O.U.G. nr. 18/2016.
                                                          Codul penal al României     871

în orice mod, de materiale pornograﬁce cu minori, se pedepsesc cu închisoarea
de la un an la 5 ani.
    (11)27) Cu pedeapsa prevăzută la alin. (1) se pedepseşte şi îndemnarea
sau recrutarea unui minor în scopul participării lui în cadrul unui spectacol
pornograﬁc, obţinerea de foloase de pe urma unui astfel de spectacol în cadrul
căruia participă minori sau exploatarea unui minor în orice alt fel pentru
realizarea de spectacole pornograﬁce.
    (12) Vizionarea de spectacole pornograﬁce în cadrul cărora participă minori
se pedepseşte cu închisoare de la 3 luni la 3 ani sau cu amendă.
    (2) Dacă faptele prevăzute în alin. (1) au fost săvârşite printr-un sistem
infor matic sau alt mijloc de stocare a datelor informatice, pedeapsa este
închisoarea de la 2 la 7 ani.
    (3) Accesarea, fără drept, de materiale pornograﬁce cu minori, prin inter-
mediul sistemelor informatice sau altor mijloace de comunicaţii electronice,
se pedepseşte cu închisoare de la 3 luni la 3 ani sau cu amendă.
    (31)28) Dacă faptele prevăzute la alin. (1), (11), (12) şi (2) au fost săvârşite în
următoarele împrejurări:
    a) de către un membru de familie;
    b) de către o persoană în a cărei îngrijire, ocrotire, educare, pază sau trata-
ment se aﬂa minorul sau de o persoană care a abuzat de poziţia sa recunoscută
de încredere sau de autoritate asupra minorului;
    c) fapta a pus în pericol viaţa minorului, limitele speciale ale pedepselor se
majorează cu o treime.
    (4)29) Prin materiale pornograﬁce cu minori se înţelege orice material
care prezintă un minor ori o persoană majoră drept un minor, având un
comportament sexual explicit sau care, deşi nu prezintă o persoană reală,
simulează, în mod credibil, un minor având un astfel de comportament,
precum şi orice reprezentare a organelor genitale ale unui copil cu scop
sexual.
    (41)30) Prin spectacol pornograﬁc se înţelege expunerea în direct adresată
unui public, inclusiv prin tehnologia informaţiilor şi comunicaţiilor, a unui
copil implicat într-un comportament sexual explicit ori a organelor genitale
ale unui copil, cu scop sexual.
    (5) Tentativa se pedepseşte.


   27)
        Alin. (11) și (12) ale art. 374 au fost introduse prin art. I pct. 16 din O.U.G.
nr. 18/2016.                                                                                 RO
    28)
        Alin. (31) al art. 374 a fost introdus prin art. I pct. 17 din O.U.G. nr. 18/2016.
    29)
        Alin. (4) al art. 374 este reprodus astfel cum a fost modiﬁcat prin art. I pct. 18
din O.U.G. nr. 18/2016.
    30)
        Alin. (41) al art. 374 a fost introdus prin art. I pct. 19 din O.U.G. nr. 18/2016.
872   Codex penal

Art. 375. Ultrajul contra bunelor moravuri. Fapta persoanei care, în public,
expune sau distribuie fără drept imagini ce prezintă explicit o activitate sexuală,
alta decât cea la care se referă art. 374, ori săvârşeşte acte de exhibiţionism
sau alte acte sexuale explicite se pedepseşte cu închisoare de la 3 luni la 2 ani
sau cu amendă.

                             CAPITOLUL II
                        Infracţiuni contra familiei
Art. 376. Bigamia. (1) Încheierea unei noi căsătorii de către o persoană
căsătorită se pedepseşte cu închisoare de la 3 luni la 2 ani sau cu amendă.
   (2) Persoana necăsătorită care încheie o căsătorie cu o persoană pe care
o ştie căsătorită se pedepseşte cu închisoare de la o lună la un an sau cu
amendă.
Art. 377. Incestul. Raportul sexual consimţit, săvârşit între rude în linie directă
sau între fraţi şi surori, se pedepseşte cu închisoarea de la un an la 5 ani.
Art. 378. Abandonul de familie. (1) Săvârşirea de către persoana care are
obligaţia legală de întreţinere, faţă de cel îndreptăţit la întreţinere, a uneia
dintre următoarele fapte:
    a) părăsirea, alungarea sau lăsarea fără ajutor, expunându-l la suferinţe
ﬁzice sau morale;
    b) neîndeplinirea, cu rea-credinţă, a obligaţiei de întreţinere prevăzute de
lege;
    c) neplata, cu rea-credinţă, timp de 3 luni, a pensiei de întreţinere stabilite
pe cale judecătorească,
    se pedepseşte cu închisoare de la 6 luni la 3 ani sau cu amendă.
    (2) Cu aceeaşi pedeapsă se sancţionează neexecutarea, cu rea-credinţă, de
către cel condamnat a prestaţiilor periodice stabilite prin hotărâre judecăto-
rească, în favoarea persoanelor îndreptăţite la întreţinere din partea victimei
infracţiunii.
    (3) Acţiunea penală se pune în mişcare la plângerea prealabilă a persoanei
vătămate.
    (4) Fapta nu se pedepseşte dacă, înainte de terminarea urmăririi penale,
inculpatul îşi îndeplineşte obligaţiile.
    (5) Dacă, până la rămânerea deﬁnitivă a hotărârii de condamnare, inculpa-
tul îşi îndeplineşte obligaţiile, instanţa dispune, după caz, amânarea aplicării
pedepsei sau suspendarea executării pedepsei sub supraveghere, chiar dacă nu
sunt îndeplinite condiţiile prevăzute de lege pentru aceasta.
Art. 379. Nerespectarea măsurilor privind încredinţarea minorului.
(1) Reţinerea de către un părinte a copilului său minor, fără consimţământul
                                                        Codul penal al României   873

celuilalt părinte sau al persoanei căreia i-a fost încredinţat minorul potrivit
legii, se pedepseşte cu închisoare de la o lună la 3 luni sau cu amendă.
   (2) Cu aceeaşi pedeapsă se sancţionează fapta persoanei căreia i s-a
încredinţat minorul prin hotărâre judecătorească spre creştere şi educare de a
împiedica, în mod repetat, pe oricare dintre părinţi să aibă legături personale
cu minorul, în condiţiile stabilite de părţi sau de către organul competent.
   (3) Acţiunea penală se pune în mişcare la plângerea prealabilă a persoanei
vătămate.
Art. 380. Împiedicarea accesului la învăţământul general obligatoriu.
(1) Părintele sau persoana căreia i-a fost încredinţat, potrivit legii, un minor
şi care, în mod nejustiﬁcat, îl retrage sau îl împiedică prin orice mijloace să
urmeze cursurile învăţământului general obligatoriu se pedepseşte cu închi-
soare de la 3 luni la un an sau cu amendă.
    (2) Fapta nu se pedepseşte dacă înainte de terminarea urmăririi penale
inculpatul asigură reluarea frecventării cursurilor de către minor.
    (3) Dacă până la rămânerea deﬁnitivă a hotărârii de condamnare incul-
patul asigură reluarea frecventării cursurilor de către minor, instanţa dispune,
după caz, amânarea aplicării pedepsei sau suspendarea executării pedepsei
sub supraveghere, chiar dacă nu sunt îndeplinite condiţiile prevăzute de lege
pentru aceasta.

                           CAPITOLUL III
         Infracţiuni contra libertăţii religioase şi respectului
                     datorat persoanelor decedate
Art. 381. Împiedicarea exercitării libertăţii religioase. (1) Împiedicarea
sau tulburarea liberei exercitări a ritualului unui cult religios, care este organizat
şi funcţionează potrivit legii, se pedepseşte cu închisoare de la 3 luni la 2 ani
sau cu amendă.
    (2) Obligarea unei persoane, prin constrângere, să participe la serviciile
religioase ale unui cult ori să îndeplinească un act religios legat de exercitarea
unui cult se pedepseşte cu închisoare de la unu la 3 ani sau cu amendă.
    (3) Cu aceeaşi pedeapsă se sancţionează obligarea unei persoane, prin
violenţă sau ameninţare, să îndeplinească un act interzis de cultul, organizat
potrivit legii, căruia îi aparţine.
    (4) Acţiunea penală se pune în mişcare la plângerea prealabilă a persoanei
vătămate.
                                                                                         RO
Art. 382. Profanarea lăcaşurilor sau a obiectelor de cult. Profanarea unui
lăcaş sau a unui obiect de cult, aparţinând unui cult religios care este organizat
şi funcţionează potrivit legii, se pedepseşte cu închisoare de la 6 luni la 2 ani
sau cu amendă.
874   Codex penal

Art. 383. Profanarea de cadavre sau morminte. (1) Sustragerea, distrugerea
sau profanarea unui cadavru ori a cenuşii rezultate din incinerarea acestuia se
pedepseşte cu închisoarea de la 6 luni la 3 ani.
   (2) Profanarea prin orice mijloace a unui mormânt, a unei urne funerare
sau a unui monument funerar se pedepseşte cu închisoare de la 3 luni la 2 ani
sau cu amendă.
Art. 384. Prelevarea ilegală de ţesuturi sau organe. Prelevarea de ţesuturi
sau organe de la un cadavru, fără drept, se pedepseşte cu închisoare de la
6 luni la 3 ani sau cu amendă.

                                TITLUL IX
                           Infracţiuni electorale
Art. 385. Împiedicarea exercitării drepturilor electorale. (1) Împiedicarea,
prin orice mijloace, a liberului exerciţiu al dreptului de a alege sau de a ﬁ ales
se pedepseşte cu închisoarea de la 6 luni la 3 ani.
   (2) Atacul, prin orice mijloace, asupra localului secţiei de votare se pedep-
seşte cu închisoarea de la 2 la 7 ani şi interzicerea exercitării unor drepturi.
Art. 386. Coruperea alegătorilor. (1) Oferirea sau darea de bani, de bunuri
ori de alte foloase în scopul determinării alegătorului să voteze sau să nu
voteze o anumită listă de candidaţi ori un anumit candidat se pedepseşte cu
închisoarea de la 6 luni la 3 ani şi interzicerea exercitării unor drepturi.
   (2) Nu intră în categoria bunurilor prevăzute în alin. (1) bunurile cu valoare
simbolică, inscripţionate cu însemnele unei formaţiuni politice.
Art. 387. Frauda la vot. (1) Fapta persoanei care votează:
   a) fără a avea acest drept;
   b) de două sau mai multe ori;
   c) prin introducerea în urnă a mai multor buletine de vot decât are dreptul
un alegător se pedepseşte cu închisoare de la 6 luni la 3 ani sau cu amendă şi
interzicerea exercitării unor drepturi,
   (2) Cu aceeaşi pedeapsă se sancţionează utilizarea unei cărţi de alegător sau
a unui act de identitate nul ori fals sau a unui buletin de vot fals.
Art. 388. Frauda la votul electronic. Tipărirea şi utilizarea de date de acces
false, accesarea frauduloasă a sistemului de vot electronic sau falsiﬁcarea prin
orice mijloace a buletinelor de vot în format electronic se pedepsesc cu închi-
soarea de la unu la 5 ani.
Art. 389. Violarea conﬁdenţialităţii votului. (1) Violarea prin orice mijloace
a secretului votului se pedepseşte cu amendă.
                                                       Codul penal al României   875

   (2) Dacă fapta a fost comisă de un membru al biroului electoral al secţiei de
votare, pedeapsa este închisoare de la 6 luni la 3 ani sau amendă şi interzicerea
exercitării unor drepturi.
Art. 390. Nerespectarea regimului urnei de vot. (1) Deschiderea urnelor,
înainte de ora stabilită pentru închiderea votării, se pedepseşte cu închisoare
de la unu la 3 ani sau cu amendă şi interzicerea exercitării unor drepturi.
    (2) Încredinţarea urnei speciale altor persoane decât membrilor biroului
electoral al secţiei de votare ori transportarea acesteia de către alte persoane
sau în alte condiţii decât cele prevăzute de lege se pedepseşte cu închisoare de
la 3 luni la 2 ani sau cu amendă şi interzicerea exercitării unor drepturi.
Art. 391. Falsiﬁcarea documentelor şi evidenţelor electorale. (1) Falsiﬁ-
carea prin orice mijloace a înscrisurilor de la birourile electorale se pedepseşte
cu închisoarea de la unu la 5 ani şi interzicerea exercitării unor drepturi.
    (2) Cu aceeaşi pedeapsă se sancţionează şi înscrierea în copia de pe
lista electorală permanentă ori de pe lista electorală complementară a unor
persoane care nu ﬁgurează în această listă.
    (3) Introducerea în uz sau folosirea unui program informatic cu vicii care
alterează înregistrarea ori însumarea rezultatelor obţinute în secţiile de votare
sau determină repartizarea mandatelor în afara prevederilor legii se pedep-
seşte cu închisoarea de la 2 la 7 ani şi interzicerea exercitării unor drepturi.
    (4) Cu aceeaşi pedeapsă se sancţionează introducerea de date, informaţii
sau proceduri care duc la alterarea sistemului informaţional naţional necesar
stabilirii rezultatelor alegerilor.
Art. 392. Fapte săvârşite în legătură cu un referendum. Dispoziţiile
art. 385-391 se aplică în mod corespunzător şi în cazul faptelor săvârşite cu
prilejul unui referendum.
Art. 393. Sancţionarea tentativei. Tentativa la infracţiunile prevăzute în
art. 385 şi art. 387-391 se pedepseşte.

                              TITLUL X
                Infracţiuni contra securităţii naţionale
Art. 394. Trădarea. Fapta cetăţeanului român de a intra în legătură cu o
putere sau cu o organizaţie străină ori cu agenţi ai acestora, în scopul de a
suprima sau ştirbi unitatea şi indivizibilitatea, suveranitatea sau independenţa
statului, prin:                                                                         RO
   a) provocare de război contra ţării sau de înlesnire a ocupaţiei militare străine;
   b) subminare economică, politică sau a capacităţii de apărare a statului;
   c) aservire faţă de o putere sau organizaţie străină;
876   Codex penal

   d) ajutarea unei puteri sau organizaţii străine pentru desfăşurarea unei acti-
vităţi ostile împotriva securităţii naţionale,
   se pedepseşte cu închisoarea de la 10 la 20 de ani şi interzicerea exercitării
unor drepturi.
Art. 395. Trădarea prin transmitere de informaţii secrete de stat.
Transmiterea de informaţii secrete de stat unei puteri sau organizaţii străine
ori agenţilor acestora, precum şi procurarea ori deţinerea de documente sau
date ce constituie informaţii secrete de stat de către cei care nu au calitatea
de a le cunoaşte, în scopul transmiterii lor unei puteri sau organizaţii străine
ori agenţilor acestora, săvârşite de un cetăţean român, se pedepsesc cu închi-
soarea de la 10 la 20 de ani şi interzicerea exercitării unor drepturi.
Art. 396. Trădarea prin ajutarea inamicului. Fapta cetăţeanului român
care, în timp de război:
    a) predă teritorii, oraşe, poziţii de apărare, depozite ori instalaţii ale forţelor
armate române sau care servesc apărării;
    b) predă nave, aeronave, maşini, aparate, armament sau orice alte materiale
care pot servi purtării războiului;
    c) procură inamicului oameni, valori sau materiale de orice fel;
    d) trece de partea inamicului sau efectuează alte acţiuni care sunt de natură
să favorizeze activitatea inamicului ori să slăbească puterea de luptă a forţelor
armate române sau a armatelor aliate;
    e) luptă sau face parte din formaţii de luptă împotriva statului român sau
a aliaţilor săi
    se pedepseşte cu detenţiune pe viaţă sau cu închisoare de la 15 la 25 de ani
şi interzicerea exercitării unor drepturi.
Art. 397. Acţiuni împotriva ordinii constituţionale. (1) Acţiunea armată
întreprinsă în scopul schimbării ordinii constituţionale ori al îngreunării sau
împiedicării exercitării puterii de stat se pedepseşte cu închisoarea de la 15 la
25 de ani şi interzicerea exercitării unor drepturi.
    (2) Întreprinderea de acţiuni violente împotriva persoanelor sau bunurilor
săvârşite de mai multe persoane împreună, în scopul schimbării ordinii
constituţionale ori al îngreunării sau împiedicării exercitării puterii de stat,
dacă se pune în pericol securitatea naţională, se pedepseşte cu închisoarea de
la 10 la 20 de ani şi interzicerea exercitării unor drepturi.
Art. 398. Înalta trădare. Faptele prevăzute în art. 394-397, săvârşite de către
Preşedintele României sau de către un alt membru al Consiliului Suprem de
Apărare a Ţării, constituie infracţiunea de înaltă trădare şi se pedepsesc cu
detenţiune pe viaţă sau cu închisoare de la 15 la 25 de ani şi interzicerea exer-
citării unor drepturi.
                                                      Codul penal al României   877

Art. 399. Acţiunile ostile contra statului. Faptele prevăzute în art. 394 şi
art. 396, săvârşite de un cetăţean străin sau apatrid, se pedepsesc cu închisoa-
rea de la 10 la 20 de ani şi interzicerea exercitării unor drepturi.
Art. 400. Spionajul. Faptele prevăzute în art. 395, săvârşite de un cetăţean
străin sau apatrid, se pedepsesc cu închisoarea de la 10 la 20 de ani şi inter-
zicerea exercitării unor drepturi.
Art. 401. Atentatul care pune în pericol securitatea naţională. Aten-
tatul contra vieţii săvârşit împotriva unei persoane care deţine o funcţie de
demnitate publică, dacă fapta pune în pericol securitatea naţională, se pedep-
seşte cu detenţiune pe viaţă sau închisoare de la 15 la 25 de ani şi interzicerea
exercitării unor drepturi.
Art. 402. Atentatul contra unei colectivităţi. Atentatul săvârşit contra
unei colectivităţi prin otrăviri în masă, provocare de epidemii sau prin orice
alt mijloc, în scopul îngreunării sau împiedicării exercitării puterii de stat, se
pedepseşte cu detenţiune pe viaţă sau cu închisoare de la 15 la 25 de ani şi
interzicerea exercitării unor drepturi.
Art. 403. Actele de diversiune. Distrugerea, degradarea sau aducerea în stare
de neîntrebuinţare, în întregime sau în parte, prin explozii, incendii sau în
orice alt mod, a instalaţiilor industriale, a căilor de comunicaţie, a mijloacelor
de transport, a mijloacelor de telecomunicaţie, a construcţiilor, a produselor
industriale sau agricole ori a altor bunuri, dacă fapta pune în pericol securitatea
naţională, se pedepseşte cu închisoarea de la 10 la 20 de ani şi interzicerea
exercitării unor drepturi.
Art. 404. Comunicarea de informaţii false. Comunicarea sau răspân-
direa, prin orice mijloace, de ştiri, date sau informaţii false ori de documente
falsiﬁcate, cunoscând caracterul fals al acestora, dacă prin aceasta se pune în
pericol securitatea naţională, se pedepseşte cu închisoarea de la unu la 5 ani.
Art. 405. Propaganda pentru război. (1) Propaganda pentru război de
agresiune, precum şi răspândirea de ştiri tendenţioase sau inventate, în scopul
provocării unui război de agresiune, se pedepsesc cu închisoarea de la 2 la
7 ani şi interzicerea exercitării unor drepturi.
   (2) Cu aceeaşi pedeapsă se sancţionează faptele prevăzute în alin. (1),
săvârşite în scopul provocării unui război de agresiune împotriva României
sau a unui conﬂict armat intern.                                                      RO
Art. 406. Compromiterea unor interese de stat. Distrugerea, alterarea
ori ascunderea unui document sau înscris în care sunt stabilite drepturi ale
statului român în raport cu o putere străină, dacă prin aceasta sunt puse în
878   Codex penal

pericol sau vătămate interesele de stat, se pedepseşte cu închisoarea de la 7 la
15 ani şi interzicerea exercitării unor drepturi.
Art. 407. Divulgarea secretului care periclitează securitatea naţională.
(1) Divulgarea unor documente sau a unor date care constituie informaţii
secrete de stat, de către cel care le cunoaşte datorită atribuţiilor de serviciu,
dacă fapta pune în pericol securitatea naţională, se pedepseşte cu închisoarea
de la 7 la 15 ani şi interzicerea exercitării unor drepturi,
    (2) Deţinerea în afara îndatoririlor de serviciu a unui document ce conţine
informaţii secrete de stat, dacă fapta pune în pericol securitatea naţională, se
pedepseşte cu închisoarea de la 5 la 10 ani.
    (3) Divulgarea, fără drept, a unor documente sau date care constituie infor-
maţii secrete de stat, de către cel care ia cunoştinţă de acestea în afara îndato-
ririlor de serviciu, se pedepseşte cu închisoare de la un an la 5 ani.
Art. 408. Infracţiuni contra persoanelor care se bucură de protecţie
internaţională. (1) Atentatul contra vieţii săvârşit împotriva reprezentantului
unui stat străin sau altei persoane care se bucură de protecţie în conformitate cu
convenţiile internaţionale, aﬂată în misiune oﬁcială în România, se pedepseşte
cu detenţiune pe viaţă sau închisoare de la 15 la 25 de ani şi interzicerea
exercitării unor drepturi.
    (2) Infracţiunile intenţionate contra integrităţii corporale, sănătăţii sau
libertăţii, săvârşite împotriva unei persoane dintre cele menţionate în alin. (1),
se sancţionează cu pedeapsa prevăzută de lege pentru fapta săvârşită, ale cărei
limite speciale se majorează cu jumătate.
Art. 409. Constituirea de structuri informative ilegale. Iniţierea, organi-
zarea sau constituirea pe teritoriul României a unor structuri informative în
scopul culegerii de informaţii secrete de stat ori desfăşurarea de către acestea
a unei activităţi de culegere sau prelucrare de asemenea informaţii, în afara
cadrului legal, se pedepseşte cu închisoarea de la 3 la 10 ani şi interzicerea
unor drepturi.
Art. 410. Nedenunţarea unor infracţiuni contra securităţii naţionale.
(1) Fapta persoanei care, luând cunoştinţă despre pregătirea sau comiterea
vreuneia dintre infracţiunile prevăzute în art. 394-397, art. 399-403 şi
art. 406-409, nu înştiinţează de îndată autorităţile se pedepseşte cu închisoarea
de la 2 la 7 ani.
    (2) Nedenunţarea săvârşită de un membru de familie nu se pedepseşte.
    (3) Nu se pedepseşte persoana care, înainte de punerea în mişcare a
acţiunii penale împotriva unei persoane pentru săvârşirea faptei nedenunţate,
încunoştinţează autorităţile competente despre aceasta sau care, chiar după
punerea în mişcare a acţiunii penale, a înlesnit tragerea la răspundere penală a
autorului şi a participanţilor.
                                                      Codul penal al României   879

Art. 411. Cauze de reducere a pedepsei. Dacă persoana care a săvârşit una
dintre infracţiunile prevăzute în prezentul titlu înlesneşte, în cursul urmăririi
penale, aﬂarea adevărului şi tragerea la răspundere penală a autorului sau a
participanţilor, limitele speciale ale pedepsei se reduc la jumătate.
Art. 412. Sancţionarea tentativei. (1) Tentativa la infracţiunile prevăzute în
prezentul titlu se pedepseşte.
   (2) Se consideră tentativă şi producerea sau procurarea mijloacelor ori
instrumentelor, precum şi luarea de măsuri în vederea comiterii infracţiunilor
prevăzute în art. 395-397, art. 401-403, art. 408 şi art. 399 raportat la infrac-
ţiunea de trădare prin ajutarea inamicului.

                           TITLUL XI
     Infracţiuni contra capacităţii de luptă a forţelor armate

                             CAPITOLUL I
                     Infracţiuni săvârşite de militari
Art. 413. Absenţa nejustiﬁcată. Absenţa nejustiﬁcată a oricărui militar de la
unitate sau de la serviciu, care a depăşit 4 ore, dar nu mai mult de 24 de ore, în
timp de război, pe durata stării de asediu sau a stării de urgenţă, se pedepseşte
cu închisoare de la unu la 3 ani sau cu amendă.
Art. 414. Dezertarea. (1) Absenţa nejustiﬁcată de la unitate sau de la serviciu,
care depăşeşte 3 zile, a oricărui militar se pedepseşte cu închisoare de la unu
la 5 ani sau cu amendă.
    (2) Dezertarea săvârşită în următoarele împrejurări:
    a) de doi sau mai mulţi militari împreună;
    b) având asupra sa o armă militară;
    c) în timpul misiunilor la care participă în afara teritoriului statului român,
    se pedepseşte cu închisoarea de la 3 la 10 ani.
    (3) În timp de război sau pe un teritoriu pe care a fost proclamată starea
de asediu sau de urgenţă, dezertarea oricărui militar de la unitate sau serviciu
care a depăşit 24 de ore se pedepseşte cu închisoarea de la 3 la 10 ani.
Art. 415. Încălcarea consemnului. (1) Încălcarea regulilor serviciului de
pază, intervenţie, însoţire sau de securitate se pedepseşte cu închisoare de la
3 luni la 3 ani sau cu amendă.
   (2) Încălcarea consemnului de către santinela aﬂată în post la depozitele          RO
de armament, muniţii sau alte materiale explozive ori în alte posturi de un
deosebit interes militar sau de stat se pedepseşte cu închisoarea de la unu la
5 ani.
880   Codex penal

    (3) Faptele prevăzute în alin. (1) şi alin. (2) săvârşite în timp de război, pe
durata stării de asediu sau a stării de urgenţă se pedepsesc cu închisoarea de
la 3 la 10 ani.
Art. 416. Părăsirea postului sau comenzii. (1) Părăsirea de către militar a
postului, a serviciului sau a oricărui alt loc în care acesta trebuia să se aﬂe se
pedepseşte cu închisoarea de la 3 luni la un an.
   (2) Părăsirea comenzii sau a serviciului de permanenţă de către orice militar
se pedepseşte cu închisoarea de la unu la 5 ani.
   (3) Faptele prevăzute la alin. (1) şi (2) săvârşite pe durata stării de asediu
sau a stării de urgenţă se pedepsesc cu închisoare de la 2 la 7 ani, iar dacă au
fost săvârşite în timp de război, se pedepsesc cu închisoare de la 3 la 10 ani.
Art. 417. Insubordonarea. (1) Refuzul de a executa un ordin cu privire la
îndatoririle de serviciu se pedepseşte cu închisoare de la 3 luni la 3 ani sau cu
amendă.
   (2) În timp de război, pe durata stării de asediu sau a stării de urgenţă,
pedeapsa pentru fapta prevăzută în alin. (1) este închisoarea de la 2 la 7 ani.
Art. 418. Constrângerea superiorului. (1) Constrângerea, prin orice mij-
loace, a superiorului de către inferior sau a şefului de către subordonat, la
încălcarea îndatoririlor de serviciu se pedepseşte cu închisoarea de la unu la
3 ani.
   (2) Fapta prevăzută în alin. (1) săvârşită de 2 sau mai mulţi militari împreună
ori în faţa trupei adunate sau prin folosirea unei arme se pedepseşte cu închi-
soarea de la 2 la 7 ani.
   (3) În timp de război fapta prevăzută în alin. (1) se pedepseşte cu închi-
soarea de la 2 la 7 ani, iar fapta prevăzută în alin. (2) se pedepseşte cu închi-
soarea de la 3 la 12 ani.
Art. 419. Abuzul de autoritate. Fapta superiorului sau a şefului care, prin
încălcarea atribuţiilor de serviciu, cauzează o vătămare gravă a intereselor
legale ale inferiorului sau subordonatului ori îl obligă să încalce îndatoririle de
serviciu se pedepseşte cu închisoarea de la unu la 3 ani.
Art. 420. Lovirea superiorului ori a inferiorului. (1) Lovirea superiorului
de către inferior sau a şefului de către subordonat, atunci când superiorul sau
şeful se aﬂă în exercitarea atribuţiilor de serviciu ori pentru acte îndeplinite în
legătură cu aceste atribuţii, se pedepseşte cu închisoare de la unu la 5 ani sau
cu amendă.
   (2) Cu aceeaşi pedeapsă se sancţionează şi lovirea săvârşită de către supe-
rior sau şef împotriva inferiorului sau a subordonatului, atunci când inferiorul
sau subordonatul se aﬂă în exercitarea atribuţiilor de serviciu ori pentru acte
îndeplinite în legătură cu aceste atribuţii.
                                                      Codul penal al României   881

   (3) Când faptele prevăzute în alin. (1) şi alin. (2) au fost comise în timp de
război, pe durata stării de asediu sau a stării de urgenţă, limitele speciale ale
pedepsei se majorează cu o treime.
Art. 421. Capitularea. Predarea în mâinile inamicului de către comandant a
forţelor armate pe care le comandă, lăsarea în mâinile inamicului, distrugerea
sau aducerea în stare de neîntrebuinţare de către comandant a mijloacelor de
luptă sau a altor mijloace necesare pentru purtarea războiului, fără ca vreuna
dintre acestea să ﬁ fost determinată de condiţiile de luptă, se pedepseşte cu
detenţiune pe viaţă sau cu închisoare de la 15 la 25 de ani şi interzicerea
exercitării unor drepturi.
Art. 422. Părăsirea câmpului de luptă. Părăsirea câmpului de luptă sau
refuzul de a acţiona, săvârşite în timpul luptei, ori predarea în captivitate
sau săvârşirea altor asemenea fapte de natură a servi cauzei inamicului se
pedepseşte cu detenţiune pe viaţă sau cu închisoare de la 15 la 25 de ani şi
interzicerea exercitării unor drepturi.
Art. 423. Zborul neautorizat. (1) Zborul cu o aeronavă aparţinând forţelor
armate ale statului român, fără prealabilă autorizare, precum şi nerespectarea
regulilor de zbor, dacă prin aceasta se periclitează securitatea zborului în
spaţiul aerian sau a aeronavei, se pedepsesc cu închisoare de la unu la 3 ani
sau cu amendă.
    (2) Dacă fapta a avut ca urmare distrugerea sau degradarea aeronavei,
pedeapsa este închisoarea de la 5 la 10 ani şi interzicerea exercitării unor
drepturi, iar dacă a avut ca urmare un dezastru, pedeapsa este închisoarea de
la 10 la 20 de ani şi interzicerea exercitării unor drepturi.
Art. 424. Părăsirea navei. (1) Părăsirea unei nave militare în caz de naufragiu
de către comandant, înainte de a-şi ﬁ exercitat până la capăt îndatoririle de
serviciu, precum şi de către orice alte persoane ce fac parte din echipajul
navei, fără ordinul comandantului, se pedepseşte cu închisoarea de la unu la
5 ani.
   (2) Dacă fapta este săvârşită în timp de război, pe durata stării de asediu
sau a stării de urgenţă, se pedepseşte cu închisoarea de la 10 la 20 de ani şi
interzicerea exercitării unor drepturi.
Art. 425. Părăsirea comenzii. (1) Părăsirea comenzii de către comandantul
unei nave militare sau al unei grupări de nave militare, în situaţii care ar ﬁ putut
periclita nava militară sau navele militare ori echipajul acestora, se pedepseşte      RO
cu închisoarea de la 2 la 7 ani.
   (2) În cazul în care părăsirea comenzii s-a săvârşit în timpul luptei, de către
comandantul unei nave militare sau al unei grupări de nave militare, pedeapsa
este închisoarea de la 10 la 20 de ani şi interzicerea exercitării unor drepturi.
882   Codex penal

Art. 426. Neluarea măsurilor necesare în operaţiunile navale. Fapta
comandantului unei nave militare sau grupări de nave militare care, fără a ﬁ
fost oprit prin vreun ordin sau fără a ﬁ fost împiedicat de misiunea specială
pe care o avea:
    a) nu ia măsurile necesare să atace, să lupte împotriva inamicului, să ajute
o navă a statului român sau a unei ţări aliate, urmărită de inamic ori angajată
în luptă;
    b) nu ia măsurile necesare pentru a distruge un convoi inamic;
    c) nu urmăreşte navele de război sau comerciale ale inamicului
    se pedepseşte cu închisoarea de la 10 la 20 de ani şi interzicerea exercitării
unor drepturi.
Art. 427. Coborârea pavilionului. Coborârea pavilionului în timpul luptei,
în scopul de a servi cauza inamicului, săvârşită de către comandantul unei
nave militare sau al unei grupări de nave militare, precum şi de către orice
altă persoană ambarcată, se pedepseşte cu închisoarea de la 10 la 20 de ani şi
interzicerea exercitării unor drepturi.
Art. 428. Coliziunea. (1) Fapta comandantului unei nave militare sau a
oricărei persoane aﬂate la bordul navei, care a produs o coliziune sau punerea
pe uscat a navei, dacă fapta a avut ca urmare avarierea gravă a acesteia, se
pedepseşte cu închisoarea de la 5 la 12 ani şi interzicerea exercitării unor
drepturi.
   (2) În cazul în care fapta prevăzută în alin. (1) a fost săvârşită din culpă,
pedeapsa este închisoarea de la 6 luni la 3 ani.
   (3) Fapta prevăzută în alin. (1) săvârşită în timp de război, pe durata stării
de asediu sau a stării de urgenţă, se pedepseşte cu închisoarea de la 10 la 20 de
ani şi interzicerea exercitării unor drepturi.
Art. 429. Sancţionarea tentativei. Tentativa la infracţiunile prevăzute în
art. 421-425, art. 427 şi art. 428 alin. (1) se pedepseşte.
Art. 430. Dispoziţiile art. 424-426, 428 şi 429 se aplică în mod corespunzător
şi în cazul aeronavelor militare.
Art. 431. Punerea în mişcare a acţiunii penale. Acţiunea penală pentru
infracţiunile prevăzute în art. 413-417 se pune în mişcare numai la sesizarea
comandantului.

                           CAPITOLUL II
             Infracţiuni săvârşite de militari sau de civili
Art. 432. Sustragerea de la serviciul militar în timp de război. Fapta
persoanei care, în timp de război sau pe durata stării de asediu, îşi provoacă
                                                      Codul penal al României   883

vătămări integrităţii corporale sau sănătăţii, simulează o boală sau o inﬁr mitate,
foloseşte înscrisuri false sau orice alte mijloace, în scopul de a se sustrage de la
serviciul militar, se pedepseşte cu închisoarea de la 2 la 7 ani.
Art. 433. Agresiunea împotriva santinelei. (1) Fapta persoanei care ame-
ninţă sau loveşte santinela sau militarul aﬂat în serviciu de intervenţie, însoţire
sau de securitate se pedepseşte cu închisoarea de la unu la 3 ani.
   (2) Dacă fapta este săvârşită prin folosirea unei arme sau de două sau mai
multe persoane împreună, pedeapsa este închisoarea de la 2 la 7 ani.
Art. 434. Sustragerea de la luarea în evidenţa militară. (1) Sustragerea de
la luarea în evidenţa militară, selecţia, stabilirea aptitudinilor şi a opţiunilor
privind modul de îndeplinire a îndatoririlor militare, în timp de pace, se
pedepseşte cu amendă.
    (2) Dacă fapta este săvârşită în timp de război sau pe durata stării de asediu,
pedeapsa este închisoarea de la unu la 5 ani.
Art. 435. Neprezentarea la încorporare sau concentrare. (1) Neprezen-
tarea la încorporare, concentrare sau mobilizare în timp de război sau pe
durata stării de asediu, în termenul prevăzut în ordinul de chemare, se pedep-
seşte cu închisoarea de la 2 la 7 ani.
   (2) Cu aceeaşi pedeapsă se sancţionează şi neprezentarea celui încorporat
sau concentrat la unitatea la care a fost repartizat, precum şi a celui care, exe-
cutând potrivit legii serviciul alternativ, nu se prezintă în termen la angajator.
   (3) Termenele de prezentare prevăzute în alin. (1) şi alin. (2) se prelungesc
cu 10 zile, în cazul în care cel chemat se aﬂă în străinătate.
Art. 436. Jefuirea celor căzuţi pe câmpul de luptă. (1) Jefuirea pe câmpul
de luptă a morţilor sau răniţilor se pedepseşte cu închisoarea de la 3 la 10 ani
şi interzicerea exercitării unor drepturi.
    (2) Cu aceeaşi pedeapsă se sancţionează fapta prevăzută în alin. (1) care,
fără să ﬁe săvârşită pe câmpul de luptă, este urmarea unor operaţii de război.
Art. 437. Folosirea emblemei Crucea Roşie în timpul operaţiunilor
militare. Folosirea, fără drept, în timp de război sau pe durata stării de asediu,
în legătură cu operaţiunile militare, a emblemei ori denumirii de „Crucea
Roşie” sau a celor asimilate acesteia se pedepseşte cu închisoarea de la 2 la
7 ani.

                                                                                       RO
884   Codex penal

                          TITLUL XII
      Infracţiuni de genocid, contra umanităţii şi de război

                            CAPITOLUL I
              Infracţiuni de genocid şi contra umanităţii
Art. 438. Genocidul. (1) Săvârşirea, în scopul de a distruge, în întregime sau
în parte, un grup naţional, etnic, rasial sau religios, a uneia dintre următoarele
fapte:
    a) uciderea de membri ai grupului;
    b) vătămarea integrităţii ﬁzice sau mintale a unor membri ai grupului;
    c) supunerea grupului la condiţii de existenţă de natură să ducă la distrugerea
ﬁzică, totală sau parţială, a acestuia;
    d) impunerea de măsuri vizând împiedicarea naşterilor în cadrul grupului;
    e) transferul forţat de copii aparţinând unui grup în alt grup,
    se pedepseşte cu detenţiune pe viaţă sau cu închisoare de la 15 la 25 de ani
şi interzicerea exercitării unor drepturi.
    (2) Dacă faptele prevăzute în alin. (1) sunt săvârşite în timp de război,
pedeapsa este detenţiunea pe viaţă.
    (3) Înţelegerea în vederea săvârşirii infracţiunii de genocid se pedepseşte
cu închisoarea de la 5 la 10 ani şi interzicerea exercitării unor drepturi.
    (4) Incitarea la săvârşirea infracţiunii de genocid, comisă în mod direct, în
public, se pedepseşte cu închisoarea de la 2 la 7 ani şi interzicerea exercitării
unor drepturi.
Art. 439. Infracţiuni contra umanităţii. (1) Săvârşirea, în cadrul unui atac
generalizat sau sistematic, lansat împotriva unei populaţii civile, a uneia dintre
următoarele fapte:
    a) uciderea unor persoane;
    b) supunerea unei populaţii sau părţi a acesteia, în scopul de a o distruge
în tot sau în parte, la condiţii de viaţă menite să determine distrugerea ﬁzică,
totală sau parţială, a acesteia;
    c) sclavia sau traﬁcul de ﬁinţe umane, în special de femei sau copii;
    d) deportarea sau transferarea forţată, cu încălcarea regulilor generale
de drept internaţional, a unor persoane aﬂate în mod legal pe un anumit
teritoriu, prin expulzarea acestora spre un alt stat sau spre un alt teritoriu ori
prin folosirea altor măsuri de constrângere;
    e) torturarea unei persoane aﬂate sub paza făptuitorului sau asupra căreia
acesta exercită controlul în orice alt mod, cauzându-i vătămări ﬁzice sau
psihice, ori suferinţe ﬁzice sau psihice grave, ce depăşesc consecinţele sanc-
ţiunilor admise de către dreptul internaţional;
                                                      Codul penal al României   885

    f) violul sau agresiunea sexuală, constrângerea la prostituţie, sterilizarea
forţată sau detenţia ilegală a unei femei rămase gravidă în mod forţat, în
scopul modiﬁcării compoziţiei etnice a unei populaţii;
    g) vătămarea integrităţii ﬁzice sau psihice a unor persoane;
    h) provocarea dispariţiei forţate a unei persoane, în scopul de a o sustrage
de sub protecţia legii pentru o perioadă îndelungată, prin răpire, arestare sau
deţinere, la ordinul unui stat sau al unei organizaţii politice ori cu autorizarea,
sprijinul sau asentimentul acestora, urmate de refuzul de a admite că această
persoană este privată de libertate sau de a furniza informaţii reale privind
soarta care îi este rezervată ori locul unde se aﬂă, de îndată ce aceste infor-
maţii au fost solicitate;
    i) întemniţarea sau altă formă de privare gravă de libertate, cu încălcarea
regulilor generale de drept internaţional;
    j) persecutarea unui grup sau a unei colectivităţi determinate, prin privare
de drepturile fundamentale ale omului sau prin restrângerea gravă a exercitării
acestor drepturi, pe motive de ordin politic, rasial, naţional, etnic, cultural,
religios, sexual ori în funcţie de alte criterii recunoscute ca inadmisibile în
dreptul internaţional;
    k) alte asemenea fapte inumane ce cauzează suferinţe mari sau vătămări ale
integrităţii ﬁzice sau psihice,
    se pedepseşte cu detenţiune pe viaţă sau cu închisoare de la 15 la 25 de ani
şi interzicerea exercitării unor drepturi.
    (2) Cu aceeaşi pedeapsă se sancţionează faptele prevăzute în alin. (1), săvâr-
şite în cadrul unui regim instituţionalizat de oprimare sistematică şi de domi-
nare a unui grup rasial asupra altuia, cu intenţia de a menţine acest regim.

                              CAPITOLUL II
                            Infracţiuni de război
Art. 440. Infracţiuni de război contra persoanelor. (1) Săvârşirea, în cadrul
unui conﬂict armat, cu sau fără caracter internaţional, asupra uneia sau mai
multor persoane protejate de dreptul internaţional umanitar, a uneia dintre
următoarele fapte:
    a) uciderea;
    b) luarea de ostatici;
    c) aplicarea de tratamente cu cruzime sau inumane, cauzându-i vătămări
ale integrităţii ﬁzice sau psihice ori suferinţe ﬁzice sau psihice grave, în special
prin tortură sau mutilare;                                                             RO
    d) violul sau agresiunea sexuală, constrângerea la prostituţie, sterilizarea
forţată sau detenţia ilegală a unei femei rămase gravidă în mod forţat, în
scopul modiﬁcării compoziţiei etnice a unei populaţii;
886   Codex penal

    e) deportarea sau transferarea forţată, cu încălcarea regulilor generale de
drept internaţional, a unor persoane aﬂate în mod legal pe un anumit teritoriu,
prin expulzarea acestora spre un alt stat sau un alt teritoriu ori prin folosirea
altor măsuri de constrângere;
    f) aplicarea sau executarea unei pedepse severe, în special pedeapsa cu
moartea sau o pedeapsă privativă de libertate, împotriva unei persoane care
nu a fost judecată în cadrul unei proceduri legale şi imparţiale, care să ofere
garanţiile impuse de dreptul internaţional;
    g) expunerea unei persoane la un pericol de moarte sau atingere gravă
adusă sănătăţii prin:
    1. efectuarea asupra acesteia de experienţe cu privire la care ea nu a con-
simţit în mod voluntar, expres şi prealabil sau care nu sunt necesare pentru
sănătatea acesteia ori nu sunt efectuate în interesul său;
    2. prelevarea de ţesuturi sau organe de la aceasta în scopul transplantului,
cu excepţia prelevării de sânge sau piele efectuate în scop terapeutic, în con-
for mitate cu principiile medicale general recunoscute şi cu consimţământul
voluntar, expres şi prealabil al persoanei;
    3. supunerea acesteia la metode de tratament nerecunoscute medical, fără
ca acestea să ﬁe necesare pentru sănătatea persoanei şi fără ca ea să ﬁ con-
simţit, în mod voluntar, expres şi prealabil;
    h) supunerea unei persoane la un tratament degradant,
    se pedepseşte cu detenţiune pe viaţă sau cu închisoare de la 15 la 25 de ani
şi interzicerea exercitării unor drepturi.
    (2) Cu aceeaşi pedeapsă se sancţionează recrutarea sau încorporarea
minorilor care nu au împlinit vârsta de 15 ani în forţele armate sau în grupuri
armate, precum şi determinarea acestora, prin orice mijloace, să participe
activ la ostilităţi.
    (3) Rănirea, în cadrul unui conﬂict armat cu sau fără caracter internaţio-
nal, a unui membru al forţelor armate inamice sau a unui combatant al părţii
inamice, după ce acesta s-a predat fără condiţii sau care a fost scos din luptă
în orice mod, se pedepseşte cu închisoarea de la 5 la 12 ani şi interzicerea
exercitării unor drepturi.
    (4) Săvârşirea, în cadrul unui conﬂict armat cu caracter internaţional, a
uneia dintre următoarele fapte:
    a) menţinerea ilegală în detenţie sau întârzierea nejustiﬁcată a repatrierii
uneia sau mai multor persoane dintre cele prevăzute în alin. (5) lit. a);
    b) transferarea, în mod direct sau indirect, de către un agent al puterii ocu-
pante, a unei părţi a populaţiei civile căreia el îi aparţine, în teritoriul ocupat;
    c) constrângerea, prin violenţă sau ameninţare, a uneia sau mai multor
persoane dintre cele prevăzute în alin. (5) lit. a) să servească în forţele armate
ale inamicului;
                                                       Codul penal al României   887

    d) constrângerea resortisanţilor puterii inamice să ia parte la operaţiunile
de război îndreptate împotriva ţării lor, se pedepseşte cu închisoarea de la 3 la
10 ani şi interzicerea exercitării unor drepturi.
    (5) Persoanele protejate de dreptul internaţional umanitar sunt:
    a) într-un conﬂict armat cu caracter internaţional: persoanele protejate
în sensul Convenţiilor de la Geneva din 12 august 1949 şi al Protocolului
Adiţional I din 8 iunie 1977, în special răniţii, bolnavii, naufragiaţii, prizonierii
de război şi civilii;
    b) într-un conﬂict armat fără caracter internaţional: răniţii, bolnavii,
naufragiaţii şi persoanele care nu participă direct la ostilităţi şi care se găsesc
sub puterea părţii inamice;
    c) într-un conﬂict armat cu sau fără caracter internaţional: membrii forţelor
armate şi combatanţii părţii inamice, care au depus armele sau care, din orice
altă cauză, nu se mai pot apăra şi care nu se aﬂă sub puterea părţii inamice.
Art. 441. Infracţiuni de război contra proprietăţii şi altor drepturi.
(1) Fapta persoanei care, în cadrul unui conﬂict armat, cu sau fără caracter
internaţional, jefuieşte sau, cu încălcarea dreptului internaţional şi fără ca
aceasta să ﬁe justiﬁcată de necesităţi militare, distruge, îşi însuşeşte sau rechi-
ziţionează bunuri ale părţii inamice, aﬂate sub puterea părţii căreia îi aparţine
făptuitorul, se pedepseşte cu închisoarea de la 3 la 10 ani şi interzicerea
exercitării unor drepturi.
    (2) Declararea, în cadrul unui conﬂict armat cu caracter internaţional, ca
ﬁind stinse, suspendate sau inadmisibile în justiţie drepturile şi acţiunile tutu-
ror resortisanţilor părţii inamice sau ale unei părţi importante a acestora se
pedepseşte cu închisoarea de la 3 la 10 ani şi interzicerea exercitării unor
drepturi.
Art. 442. Infracţiuni de război contra operaţiunilor umanitare şi emble-
melor. (1) Fapta persoanei care, în cadrul unui conﬂict armat cu sau fără
caracter internaţional:
    a) declanşează un atac împotriva personalului, instalaţiilor, materialului,
unităţilor sau vehiculelor care participă la o misiune de ajutor umanitar ori la
o misiune de menţinere a păcii, conform Cartei Naţiunilor Unite, şi care se
bucură de protecţia pe care dreptul internaţional umanitar o garantează civi-
lilor sau bunurilor cu caracter civil;
    b) declanşează un atac împotriva personalului, clădirilor, unităţilor sani-
tare sau mijloacelor de transport sanitare, care utilizează semnele distinctive         RO
prevăzute de Convenţiile de la Geneva, în conformitate cu dispoziţiile drep-
tului internaţional umanitar,
    se pedepseşte cu închisoarea de la 7 la 15 ani şi interzicerea exercitării unor
drepturi.
888   Codex penal

    (2) Fapta persoanei care, în cadrul unui conﬂict armat cu sau fără caracter
internaţional, utilizează fără drept semnele distinctive prevăzute de Conven-
ţiile de la Geneva, steagul de parlamentare, drapelul, insignele militare sau
uniforma inamicului ori ale Organizaţiei Naţiunilor Unite, cauzând astfel
moartea sau vătămarea corporală a uneia sau mai multor persoane, se pedep-
seşte cu închisoarea de la 7 la 15 ani şi interzicerea exercitării unor drepturi.
Art. 443. Utilizarea de metode interzise în operaţiunile de luptă.
(1) Fapta persoanei care, în cadrul unui conﬂict armat cu sau fără caracter
internaţional:
    a) declanşează un atac prin mijloace militare împotriva populaţiei civile sau
a unor civili care nu participă direct la ostilităţi;
    b) declanşează un atac prin mijloace militare împotriva bunurilor civile
protejate ca atare de dreptul internaţional umanitar, în special clădiri consa-
crate cultului religios, învăţământului, artei, ştiinţei, acţiunilor caritabile, monu-
mentelor istorice, spitalelor, locurilor unde bolnavii sau răniţii sunt adunaţi,
precum şi împotriva oraşelor, satelor, locuinţelor sau clădirilor neapărate ori
zonelor demilitarizate sau asupra instalaţiilor ori echipamentelor ce conţin
substanţe periculoase, în măsura în care acestea nu sunt folosite ca obiective
militare;
    c) desfăşoară un atac prin mijloace militare, ştiind că el va cauza pierderi
de vieţi omeneşti în rândul populaţiei civile, răniri ale persoanelor civile,
distrugeri de bunuri cu caracter civil, care ar ﬁ vădit disproporţionate în raport
cu ansamblul avantajului militar concret şi direct aşteptat;
    d) utilizează o persoană protejată de dispoziţiile dreptului internaţional
umanitar pentru a evita ca anumite puncte, zone sau forţe militare să devină
ţintă a operaţiunilor militare ale părţii inamice;
    e) utilizează, ca metodă de purtare a războiului, înfometarea deliberată a civi-
lilor, privându-i de bunurile indispensabile supravieţuirii sau împiedicând, cu
încălcarea dispoziţiilor dreptului internaţional umanitar, primirea ajutoarelor
destinate acestora;
    f) declară sau ordonă că nu va exista îndurare pentru învinşi;
    g) ucide sau răneşte, prin viclenie, un membru al forţelor armate inamice
sau un combatant al forţelor inamice;
    h) utilizează bunurile culturale protejate ca atare de dreptul internaţional
umanitar, în special monumente istorice, clădiri consacrate cultului religios,
învăţământului, artei sau ştiinţei, pentru declanşarea unui atac prin mijloace
militare împotriva părţii inamice
    se pedepseşte cu închisoarea de la 7 la 15 ani şi interzicerea exercitării unor
drepturi.
    (2) Desfăşurarea unui atac prin mijloace militare, în cadrul unui conﬂict
armat cu caracter internaţional, ştiind că el va cauza mediului înconjurător
                                                           Codul penal al României     889

daune extinse, de durată şi grave, care ar ﬁ vădit disproporţionate în raport
cu ansamblul avantajului militar concret şi direct aşteptat, se pedepseşte cu
închisoarea de la 3 la 10 ani şi interzicerea exercitării unor drepturi.
Art. 444. Utilizarea de mijloace interzise în operaţiunile de luptă. Fapta
persoanei care, în cadrul unui conﬂict armat, cu sau fără caracter inter-
naţional:
   a) utilizează otravă sau arme cu substanţe otrăvitoare;
   b) utilizează gaze asﬁxiante, toxice sau asimilate şi orice lichide, materii sau
procedee similare;
   c) utilizează arme care cauzează suferinţe ﬁzice inutile
   se pedepseşte cu închisoarea de la 7 la 15 ani şi interzicerea exercitării unor
drepturi.
Art. 445. Sancţionarea tentativei. Tentativa la infracţiunile prevăzute în
prezentul titlu se pedepseşte.

                                  TITLUL XIII
                                 Dispoziţii ﬁnale
Art. 446. Intrarea în vigoare. (1) Prezentul cod intră în vigoare la data
care va ﬁ stabilită în legea pentru punerea în aplicare a acestuia, cu excepţia
dispoziţiilor alin. (2) şi alin. (3), care intră în vigoare la 4 zile de la data publicării
în Monitorul Oﬁcial al României, Partea I, a prezentului cod.
   (2) Legea nr. 301/2004 – Codul penal, publicată în Monitorul Oﬁcial al
României, Partea I, nr. 575 din 29 iunie 2004, cu modiﬁcările ulterioare, şi
Legea nr. 294/2004 privind executarea pedepselor şi a măsurilor dispuse de
organele judiciare în cursul procesului penal, publicată în Monitorul Oﬁcial
al României, Partea I, nr. 591 din 1 iulie 2004, cu modiﬁcările ulterioare, se
abrogă.
   (3) În termen de 12 luni de la data publicării prezentului cod în Moni-
torul Oﬁcial al României, Partea I, Guvernul va supune Parlamentului spre
adoptare proiectul de lege pentru punerea în aplicare a Codului penal.




                                                                                              RO
